document_text,document_identifier
"Ernæringsprofessor Kaare R. Norum er død
FOTO: Arkivfoto: Per Løchen / NTB scanpix Professor Kaare R. Norum.
FOTO: Arkivfoto: Berit Roald / NTB scanpix Ingrid Espelid Hovig fra fjernsynskjøkkenet i NRK og Kaare Norum i forbindelse med utgivelsen av boka «Tips om slanking og mat» i 1997.
FOTO: Arkivfoto: Bjørn Sigurdsøn / NTB scanpix FNs generalsekretær Kofi Annan med universitetsrektor Kaare R. Norum og t.v. statsminister Jens Stoltenberg under et besøk ved Universitetet i Oslo i 2001.
Norum døde fredag ettermiddag etter kort tids sykeleie, opplyser hans sønn Lars Fredrik Norum til NTB.
Professoren satte ernæringsforskning på dagsorden i Norge og har hatt stor påvirkning på det norske kostholdet.
For mange nordmenn er Norum mest kjent for å ha vært Ingrid Espelid Hovigs makker i Fjernsynskjøkkenet, hvor han snakket om mat og ernæring.
Påvirket norsk kosthold
Han har hatt verv i både norske og internasjonale organisasjoner og ernæringsfora, blant annet har han vært ernæringskonsulent for Verdens helseorganisasjon (WHO) og nestleder og leder i Statens ernæringsråd i periode på over tjue år fra 1971 til 1998.
Norum var en forkjemper for å få kunnskap om matvaner og helse inn i skolen og ropte tidlig varsku om at kampen mot sukkerindustrien ville bli like hard som kampen mot tobakk.
Han har vært hovedredaktør for Medisinsk leksikon og skrevet lærebøker for den videregående skole, for studenter i medisin og ernæring.
Publiserte mer enn 300 forskningsartikler
Professoren fra Oslo har vært opptatt av forskning og har gjennom en lang karriere publisert mer enn 300 forskningsartikler.
Forskningen hans har konsentrert seg om fettsyrer, kolesterol, vitamin A og ernæringspolitikk.
Allerede i 1972 mottok han den høythengende Anders Jahres medisinske pris for fremragende yngre forskere, og i 1995 fikk han Universitetet i Oslos pris for forskningsformidling.
Ridder av St. Olavs Orden
I 1999 overtok han rektorjobben ved Universitetet i Oslo etter professor Lucy Smith. Han var rektor ved Norges største universitet til 2001.
Han ble utnevnt til ridder av 1. klasse av St. Olavs Orden i 1992 og til kommandør i 1999. I 2002 ble han utnevnt til kommandør av den svenske Nordstjärneorden.",277
"Hvordan fjerne de vanskelige flekkene? Og hvordan stabler man egentlig riktig i oppvaskmaskinen? Her er svarene på det du lurer på i hverdagen
FOTO: Shutterstock / NTB scanpix OPPVASKMASKIN: Skal bestikkets spisedel stå opp eller ned? Eksperten svarer.
EKSPERTEN: Else Liv Hagesæther.
OPPVASKMASKIN: Skal bestikkets spisedel stå opp eller ned? Eksperten svarer.
Eksperten: Else Liv Hagesæther, forfatter av bøkene Rent – enkelt og greit, Rent – så enkelt! og Renhold
Privat
1. Hva er ditt beste tips for å få stekeovnen ren?
– Sjekk bruksanvisningen for egen stekeovn først. Eller gjør følgende:
Varm opp ovnen til 150 grader
Sett en skål med litt salmiakkvann i på rist på øverste rille
Sette en kjele med kokende varmt vann i bunnen av ovnen
Slå varmen av etter ca. 20 minutter
La skål og kjele stå til neste dag
Tørk av oppløst fett og smuss med tørkepapir
Luft godt
2. Hvordan stabler man egentlig riktig i oppvaskmaskinen?
– Bestikket skal stå med spiseredskapen opp og med god avstand. Sølv og stål hver for seg. Store tallerkener plasseres ut mot sidene. Det skal være avstand nok til at vannet kan spyle fritt imellom. Kopper og glass settes på skrå slik at vannet renner av fra undersiden av gjenstandene.
Shutterstock / NTB scanpix
3. Hvordan fjerner man best flekker fra duken?
Kilde: Boken Rent – så enkelt.
4. Hvordan blir vindusvasken best?
– Vaske over vindusflaten med mikrofiberklut og kaldt vann. Fjern vann og oppløst smuss med en vindusnal. Hold nalen på skrå slik at overskuddsvann renner av nalen på vått i stedet for rent vindu. Da unngår du striper på glasset. Tørk av nalen etter hvert tak og langs karmen med tørkepapir til slutt.
5. Hvordan rense sluket på badet?
Ta av dekselet og rengjør det på over- og undersiden
Fjern hår og lo fra sluket og skyll etter med varmt vann tilsatt litt oppvaskmiddel
Eller:
Hell en desiliter Klorin i sluket og la det virke i ca. 10 minutter
Skyll med rent vann og sett dekselet på plass",307
"Theresa May går av dersom hennes brexit-avtale blir vedtatt
Theresa May har vist utholdehent og standhaftighet under hele brexit-prosessen, og nektet å gi opp også før mistillitsvotumet onsdag: – Jeg vil kjempe imot med alt jeg har, sa hun.
Storbritannias statsminister Theresa May skal ha informert partifeller i Parlamentet at hun trekker seg før fase to av brexit, melder blant andre Guardian.
May orienterte sine partifeller i Det konservative partiet i et møte i den såkalte 1922-komiteen onsdag kveld, et par timer før Underhuset skulle stemme over en rekke forslag for å prøve å få løst den fastlåste situasjonen rundt brexit, skriver NTB.
Budskapet skal ha vært at May er villig til å overlate neste fase til en ny statsminister – forutsatt at Parlamentet godkjenner utmeldingsavtalen hun har forhandlet fram med EU.
– Det har vært en prøvelsens tid for vårt land og vårt parti. Vi er nesten der. Vi er nesten klare til å starte et nytt kapittel og bygge en lysere framtid. Men før vi kan gjøre det, må vi fullføre jobben, sa May på møtet, ifølge .
– Jeg er rede til å forlate denne jobben tidligere enn jeg hadde intensjoner om, for å gjøre det riktige for vårt land og vårt parti, skal hun ha sagt videre.
Brexit-avtale
Flere kilder, også på Twitter, bekrefter at Theresa may trekker seg til fordel for en annen i Det konservative partet, om hennes brexit-avtale blir vedtatt.
May said she wanted an orderly handover to a new Tory PM. She told MPs she had heard the message. No date given for departure. But clear sense she will leave before phase 2
— James Forsyth (@JGForsyth) 27. mars 2019
– Statsminister Theresa May kommer til å gå av dersom Underhuset godtar hennes brexitavtale med EU, opplyser partifellen James Cartlige til The Guardian.
May gjør dette for å få med brexit-skeptikere på laget, skriver The Guardian.
May har ikke satt noen dato for når hun går av.",166
"Du grønne glitrende tre, god dag!
Plastjuletre, dansk juletre eller selvhogd. Det er spørsmålet før jul. Dagens innleggsforfatter er ikke i tvil. Foto: NTB / Scanpix
Ka inn i granskauen e` det som skjer, på herre tida, år ætter år! Skogbrukslandet Norge, som består av 37 prosent skog, importerer hundretusenvis av «broiler-juletrær» fra jordbrukslandet Danmark. Landet som knapt nok har skog. Ser ikke de danske trærne ut som om de er utstoppet på samlebånd, av gamle «svart-sekker»?
Importen ble tatt opp i NRK Dagsnytt 18.00 mandag 18. november der daglig leder av Opaker Gård AS, Kjersti Rinde Omsted, fortalte om sine planer for å ta opp konkurransen med danskene. Hun sa: «Vi må få med yngre generasjoner til å satse på juletreproduksjon». Hæ, skal bondeungdommen i Norge satse på å produsere juletrær på jordbruksareal?
Norges jordbruksareal utgjør da kun fire prosent av vårt totale areal. Vi har da mer enn nok juletrær til hele verden - på rot - klar til hugging, akkurat her og nå! Kjør fem minutter ut av byen, hvor som helst, det står millioner av juletrær der!
Egentlig er det jo bare å gå ut i grøftekanten og hente seg et fint ett! Det kommer knapt til å vises, og er dessuten en tjeneste til både vegvesenet og skogseierne, som da slipper å tynne ut skogen selv! De store skogeierne gidder jo ikke å hente juletrær selv om de tjener flere hundrede kroner pr. tre. Så kjøper de seg kanskje selv et plastjuletre fra Kina! Apropos plast, har ikke norske myndigheter vedtatt konkrete tiltak for å innskrenke plastbruken? Hvor er fornuften, moralen og etikken blitt av?
Ære være de få bøndene som årlig kommer til byen med sine selvhogde trær! De skaper en julestemning som i alle fall kan minne om det å hente sitt eget juletre i skogen, noe som for ikke lenge siden var et av julens koseligste og mest uforglemmelige ritual!
Derfor tar jeg snart med meg barnebarna til mine gårdbrukervenn ved Jonsvatnet. Han henter hesten, sleden og øksa si - og så bli det ordentlig jul - i år også!",254
"– Klimaendringene gjør oss mer utsatt for allergi
Pollen i vannet ved Skjærsjødammen i Nordmarka i Oslo, tatt i 2017.
Kraftig pollenspredning kan føre til at flere enn normalt vil kunne kjenne plager under årets pollensesong.
– Klimaendringer gjør at vi er mer utsatt for allergi enn tidligere, og mye tyder på at pollensesongen i år kan bli lengre og dermed mer plagsom, samt påvirke flere av oss enn tidligere, sier Sverre Steinsvåg, avdelingsleder for øre-nese-hals-avdelingen ved Sørlandet sykehus og professor ved Universitetet i Bergen.
Ekspertene har lenge varslet om at antall allergikere er økende i Norge. Ifølge en undersøkelse gjennomført av analysebyrået YouGov på vegne av Allergiguiden, oppgir 1,2 millioner nordmenn at de har, eller tror de har pollenallergi.
Det er en økning på 20 prosent fra da samme undersøkelse ble gjennomført i 2017.
Undersøkelsen viser også at én av fem ikke behandler allergien, og at forekomsten av selvmedisinering er stor.
Steinsvåg oppfordrer derfor alle som opplever plager om å oppsøke lege.
– Dette gjelder også for dem som lurer på om det er allergi eller en ordinær vårforkjølelse de er plaget av, sier han.
Følg Dagsavisen på Facebook og Twitter!
Dette må du vite om pollenallergi:
* Pollenallergi, også kjent som høysnue, er en overreaksjon fra kroppens immunforsvar mot noe ufarlig.
* Typiske symptomer er tett nese, røde og hovne øyne. Kløe i svelg og hoste.
* Andre allergier gir ofte de samme symptomene, som for eksempel middallergi og allergi mot dyrehår. Pollenallergi kommer imidlertid på samme tid hvert år.
* Pollenmengden i luften varierer med årstidene. De ulike plantene frigjør sitt pollen i ulike perioder på våren og sommeren.
* Pollenutslippet varierer også med hvor i landet du oppholder deg.
* Pollen fra gress, bjørk og burot er de allergenene som fremkaller allergiske symptomer hos flest.
* Det finnes flere behandlingsformer som tabletter, spray og øyedråper. Noen kjøpes reseptfritt, mens andre må foreskrives av lege.
* Ta hensyn til egen allmenntilstand, og vask ansikt og hender når du har vært ute. Skyll hår og skift putevar før leggetid.
Kilde: Helse-Norge, Allergiguiden
Følg Dagsavisen på Facebook og Twitter!",201
"Haaland: – Jeg kunne ha scoret fem mål til
Erling Braut Håland scoret ni mål mot Honduras, men mener selv at han kunne scoret enda flere. Foto: NTB scanpix
Fredag innkalte Norges Fotballforbund til pressekonferanse med Haaland, U20-kaptein Leo Skiri Østigård og landslagssjef Pål Arne Johansen.
Trykket rundt fra norsk og internasjonal presse er stort etter at han scoret ni ganger i torsdagens kalasseier.
– Det var en lang natt, men det har gått opp for meg nå. Det er en prestasjon jeg er stolt over. Og ikke minst at laget vant 12-0. Jeg er stolt av alle, sier Haaland til VG.
Kampfiksing?
Mange har spekulert i at Honduras «la seg» med vilje og tapte mer enn nødvendig fordi noen hadde betalt dem for og satt penger på stortap. Det tror ikke Håland.
– Jeg tenker det samme i dag (som etter kampen). Da New Zealand spilte mot dem (5-0), var kampbildet det samme. Forskjellen er at vi trengte mål. Vi klarte å jage mål i 90 minutter, og derfor ble det slik, sier den 18 år gamle spissjuvelen.
Selv etter trippelt hattrick var han ikke fornøyd med egen effektivitet.
– Jeg kunne hatt fem mål til. Ser du på sjansene, så ser du at jeg kunne ha scoret mer.
Håp
Norges videre VM-skjebne ligger i andres hender. De norske U20-guttene avsluttet gruppespillet på 3.-plass med tre poeng og er avhengig av andre resultater for å kunne bli blant de fire beste treerne.
– Jeg vurderer det til å være cirka 50/50-sjanse. Men jeg er misfornøyd med å avslutte gruppespillet med tre poeng, uavhengig av om vi går videre eller ikke, sier landslagstrener Johansen til VG.
Kampen mot Honduras var han riktig nok fornøyd med.
– Vi var en veldig god utgave av oss selv, og trenerteamet traff med kampplan og taktikk. I tillegg gjennomførte spillerne kampplanen til punkt og prikke og mer enn det.",190
"Fyrverkeri inne på buss i Oslo – én anholdt
Tirsdag skal det på ny skytes opp fyrverkeri for å markere det nye året, men allerede mandag var det noen som ivret etter å komme i gang.
– Noen har kastet fyrverkeri inn i en buss på Holmlia. Det skal ikke ha vært mange personer i bussen, og verken buss eller personer er skadd, sier operasjonsleder Tor Jøkling i oslopolitiet til NTB mandag kveld.
Han sier at da politiet ankom stedet, hørte de mer fyrverkeri i nærheten.
– Da fikk vi los på tre stykker og innhentet den ene. De to andre er ute og løper fortsatt, sier Jøkling.
Han sier at de mandag har mottatt mange meldinger om uvettig bruk av fyrverkeri og at de stort sett sentrerer seg rundt knutepunkter som kjøpesentre, T-banestasjoner og bussholdeplasser.
Politiet understreker overfor NTB at det så langt ikke er meldt om noen personskader i sammenheng med fyrverkeribruken.
Fyrverkeri i stall
Rundt klokken 21.30 skriver politiet på Twitter at noen har fyrt av fyrverkeri inne i en stall på Stovner i Oslo og skremt både hester og ansatte.
Rett etter melder politiet om ungdommer som sender fyrverkeri fra en bro og ned mot bilene under ved Bjørndal.
Ved Sandvika Storsenter tok vektere mandag ettermiddag kontroll på barn i alderen 12 – 13 år som skal ha sendt fyrverkeri mot mennesker og kjøretøy. Foreldrene ble varslet av , og det ble opprettet barnevernsmelding.
Også i resten av landet
I Kristiansand fikk mandag kveld melding om at ungdommer kastet fyrverkeri mot et spisested i Markens gate. Politiet har varslet foreldrene til sju ungdommer de mener var involvert. Da brannvesenet ankom, var «det ingen røyk å se», skriver de på Twitter.
Tidligere på kvelden måtte politiet rykke ut til Mandal, der ungdommer skjøt fyrverkeri mot hverandre og forbipasserende. Det kom også meldinger om bruk av fyrverkeri i Vanse sentrum, Evje, Vågsbygd, Flekkerøy og Vennesla.
Hovedregelen er at det er forbudt å sende opp fyrverkeri på andre dager enn nyttårsaften mellom 18.00 og 2.00.
(©NTB)",181
"Giggs mener Solskjær bør få jobben fast: – Resultatene har vært fenomenale
Stadig flere mener Ole Gunnar Solskjær bør få managerjobben i Manchester United når vikariatet går ut etter sesongen. FOTO: Erik Johansen / NTB scanpix
Den tidligere Manchester United-stjernen Ryan Giggs vil gjerne ha Ole Gunnar Solskjær som fast manager for klubben.
Manchester United-legenden Ryan Giggs mener Ole Gunnar Solskjær har gjort mer enn nok til å bli storklubbens permanente manager.
– Jeg kan ikke se noen andre enn Ole for øyeblikket. Resultatene de har oppnådd i serien under ham, har vært fenomenale, sier Giggs.
Giggs er for tiden på en turné med mesterligatrofeet i Johannesburg i Sør-Afrika. Det er i mai 20 år siden Manchester United sikret seg mesterligatittelen med Solskjærs matchvinnende overtidsmål på Camp Nou i Barcelona.
Heiko Junge / NTB scanpix
– Det er en tøff liga, og det han har utført med laget er imponerende. Kampen mot Liverpool var kanskje ikke den beste forestillingen, men de fikk med seg et godt resultat, sier Giggs.
Manchester United har vunnet samtlige åtte bortekamper under Solskjær. Onsdag står rødtrøyene foran en mektig utfordring når de skal prøve å rette opp 0-2-tapet mot Paris Saint-Germain i mesterligaens åttedelsfinale.
– Med alle skadene vi har og situasjonen vi er i, vil det blir det tøft i Paris, spår Giggs.
– Det mest imponerende er hvordan vi har spilt på bortebane. Spillerne er godt forberedt på det. Det blir en tøff oppgave, men ikke umulig, mener Giggs.
Giggs var sammen med brødrene Phil og Gary Neville, David Beckham og Paul Scholes en del av Uniteds «Class of 92». Nå er han landslagssjef for Wales.
Giggs beskriver årets mesterliga som kanskje den mest åpne på mange år.
– Det er fortsatt fire engelske klubber med, og du har som vanlig Barcelona og Real Madrid med. Juventus, som av mange ble tippet videre, har derimot fått en vanskelig oppgave mot Atlético Madrid, sier 45-åringen.
(©NTB)",143
"Giuseppe Conte
Giuseppe Conte får fortsette som statsminister i Italia.
– Vi må omforme denne krisen til en ny mulighet, fastslår Giuseppe Conte kort tid etter at han fikk president Sergio Mattarellas velsignelse til å på nytt danne regjering i Italia.
Landet har vært kastet ut i politisk kaos etter at den forrige regjeringskoalisjonen mellom Femstjernersbevegelsen og Ligaen, som Conte også ledet, kollapset.
Det er ventet at Conte vil bli gitt noen dager til politiske samtaler for å sikre et levedyktig flertall i landets nasjonalforsamling etter at Femstjernersbevegelsen og sosialdemokratiske PD ble enige om å samarbeide i den nye koalisjonen.
– Kinkig periode
Bakgrunnen for den politiske krisen i landet er at innenriksminister Matteo Salvini fra det høyrepopulistiske partiet Ligaen tidligere i august varslet at han ville ut av regjeringskoalisjonen han dannet sammen med venstrepopulistiske Femstjernersbevegelsen i fjor.
Conte skal også i løpet av de nærmeste dagene plukke ut regjeringsmedlemmer som han vil ha med seg i regjeringen. Italia er tynget av stor utenlandsgjeld og økonomisk stagnasjon, og statsministeren vedgår at det er en «veldig kinkig periode» landet er inne i.
Samtidig fastslår han at den nye regjeringen skal være mer rettferdig og mer konkurransedyktig. Conte er tidligere akademiker, og han er regnet for å være en kompromissvillig politiker.
– Vi må gjøre opp for tapt tid så Italia igjen kan spille en ledende rolle i Europa som et av de landene som opprettet EU, fortjener, sier han.
Skal avgjøres på nettet
Onsdag informerte leder Luigi Di Maio i Femstjernersbevegelsen landets president om at de hadde blitt enige med PD om at Conte skulle få klarsignal til å fortsette som statsminister.
Di Maio har besluttet at avtalen med PD må bli godtatt av partimedlemmene gjennom en internettavstemning som skal finne sted i løpet av uken.
De to partiene som nå er enige om regjeringsspørsmålet, har tidligere vært uenige om mye. Men da koalisjonsregjeringen mellom Femstjernersbevegelsen og Ligaen kollapset, sto samarbeid igjen som eneste alternativ for å holde Salvini ute.
Hvis ikke Femstjernersbevegelsen og PD hadde blitt enige om en ny koalisjon, hadde nyvalg vært eneste alternativ, med Ligaen som klar favoritt på gallupen.",194
"Klæbo har ikke signert landslagsavtale – får fem dager på seg
FOTO: Ruud, Vidar / NTB scanpix Langrennsstjerne Johannes Høsflot Klæbo er attraktiv.
Nok en gang er markedsrettigheter tema når landslag og enkeltutøvere setter seg ned for å diskutere.
Johannes Høsflot Klæbo har fått en frist til 10. juni på å signere utøveravtalen med Norges Skiforbund.
– Det er pappa som håndterer det der, men jeg kan bekrefte at jeg ikke har signert noe ennå. Utover dét har jeg ikke så mye mer å si, det er pappa som styrer resten, sier Klæbo til NRK og svarer at «det er grunner til» at ikke avtalen er signert enda.
Pappa Haakon har ikke besvart hverken NRK eller våre henvendelser.
VG skriver at Klæbos team og langrennssjef Espen Bjervig ikke enda har funnet klare retningslinjer for sosiale medier.
– I det store og det hele er vi enige, men det er som i fjor den grensesettingen på når man er skiløper og ikke, spesielt på sosiale medier. Det går på å få avklart når man skal representere dette, og når man har på seg t-skjorta si, sier Bjervig til VG.
Utsatt frist
Avtaleteksten mellom løperen og Norges Skiforbund regulerer blant annet til en hver tid hvem som eier markedsrettighetene.
– I utgangspunktet har fristen til å skrive under avtalen vært fra sesongoppstart, og ofte har vi signert avtaler under denne samlingen på Sognefjellet. Men i år er fristen utsatt til 10. juni. Det skyldes at det er gjort endringer i detaljer i avtalen. Den gamle avtaleteksten kunne ikke brukes lenger, og vi fikk den nye avtaleteksten ganske seint. Fristen ble utsatt fordi vi ikke hadde noen ny avtaletekst å presentere utøverne tidsnok, sa landslagssjef Bjervig til NTB.
Bjervig føler seg rimelig trygg på at han og Klæbo skal bli enige innen fristen, selv om dette var noe som ofte skapte temperatur mellom Petter Northug og skiforbundet i sin tid.
Det var flere enn en gang at det drøyde lenge for de to partene kom til enighet. I en lengre periode trakk også Northug seg ut av landslaget.
Vi oppdaterer saken.
(©NTB/100 % Sport)",286
"«Trump klarer for en gangs skyld ikke å styre showet»
Donald Trumps tidligere advokat Michael Cohen under onsdagens kongresshøring
Donald Trumps tidligere advokat Michael Cohen blir nå utspurt i kongresshøringen, etter et vitnemål som inneholdt sterke påstander om løgner og økonomisk svindel fra presidenten. Den åpne høringen sendes direkte og følges av en hel verden, samtidig er Donald Trump selv i Vietnam og møter Nord-Koreas diktator Kim Jong Un.
– Samtidig som alles øyne er rettet mot Cohen, sender Det hvite hus ut pressemelding fra møtet i Vietnam, mellom Donald Trump og Kim Jung Un, en felles uttalelse fra de to. Det ville vanligvis skapt store overskrifter. Nå holder mediene fokus på Cohen. Naturlig nok. Det vil jeg tro bekymrer Trump dypt, at han ikke lenger er i kontroll. Det er kanskje like viktig som hva som kommer fram i høringen, sier Taksdal Skjeseth.
Dagsavisens utenriksmedarbeider Heidi Taksdal Skjeseth. Foto: Fredrik Bjerknes
Høringen startet klokken 16 norsk tid onsdag, og pågikk i over fire timer, før høringen tok en lengre pause ved halv ni-tiden onsdag kveld.
– Cohen kommer med svært alvorlige anklager og informasjon, men alt avhenger av hva han kan bevise: Han har løyet for mye til å ha noe tillit igjen, og må komme med håndfaste beviser for påstandene sine. Han har lagt fram en rekke dokumenter, men de alvorligste påstandene, som at Trump flere ganger har brutt loven og at han visste om Roger Stones kontakt med Wikileak, og Don Jrs møte med russere juni 2016, har han så langt, såvidt vi har sett, ikke beviser for, sier Taksdal Skjeseth, som dekket presidentvalget i USA for Dagsavisen, og tidligere i år utga boken «Løgn: Hvorfor Trump lyver og hva det gjør med oss».
– Samtidig er det lite grunn til å stole på Michael Cohen. Han har, i likhet med sin tidligere sjef Donald Trump, løyet utallige ganger før.",167
"Vår Energi kjøper ExxonMobils norske virksomhet
Ringhorne er et av oljefeltene der ExxonMobil er på eiersiden. (Foto: ExxonMobil) Ole Ertvaag i Hitecvision på besøk på oljefeltet Ringhorne i 2017 - et av feltene som Exxonmobil har solgt. Da Ertvaag besøkte feltet var det forgjengeren til Vår Energi, Point Resources, som var operatør på feltet. (Foto: Tommy Ellingsen) Mer...
Både de ansatte i Vår Energi og ExxonMobil ble i dag orientert om en av de største transaksjonene på norsk sokkel noensinne. Vår Energi betaler rundt 38 milliarder kroner for andelene til ExxonMobil, ifølge DNs kilder.
Kjøpet av de gjenværende andelene til den amerikanske giganten ExxonMobil på norsk sokkel vil gjøre Vår Energi til det nest største selskapet på norsk sokkel med en produksjon på mellom 300.000 og 350.000 fat per dag.
Det er rundt dobbelt så mye som den samlede produksjonen i dag fra Aker BP.
Dagens Næringsliv har ikke lykkes å få kontakt med noen representanter fra de involverte selskapene. Etter det DN får bekreftet vil en endelig avtale bli offentliggjort i slutten av denne måneden.
Det var i juni det ble kjent at ExxonMobil planla å selge alle sine gjenværende andeler på norsk sokkel. Tidligere har selskapet solgt sine opererte felt.
I 2017 solgte ExxonMobil sine opererte felt til oppkjøpsfondet HitecVision. Senere fusjonerte HitecVision virksomheten med ENIs norske virksomhet og dannet selskapet Vår Energi.
Oppbyggingen av Vår Energi har vært en gedigen suksess for Ole Ertvaag-ledede HitecVision. Trolig har oppkjøpsfondet en urealisert gevinst på rundt 10 milliarder kroner på oppbyggingen av Vår Energi.
Tidligere i år kunne DN melde at ExxonMobil forberedte tidenes største opphørssalg i Norge. En bransjeekspert antydet ovenfor DN den gang at prisen trolig ville ligge i størrelsesorden tre til fire milliarder dollar.
– Det er vist interesse for lisensene, og ExxonMobil vokser i andre deler av verden, deriblant i Guyana, Papua Ny-Guinea, Brasil og Mosambik. Vi jobber hele tiden med å rasjonalisere porteføljen, sa selskapets pressekontakt Terje Skauen om årsaken til at beslutningen er tatt.",218
"Sprekpodden: Denne treningen gjør deg smartere og lykkeligere
HJERNEFORSKER: – Hjernen er i utgangspunktet programmert for latskap. Derfor må vi i større grad tvinge oss selv til å være mer aktive, sier forsker Ole Petter Hjelle. Foto: Tor Stenersen (arkiv)
SPREKPODDEN: Denne uken har programleder Daniel Røed-Johansen og Malene Indrebø-Langlo besøk av Ole Petter Hjelle. Foto: Morten Uglum
– Vi var rett og slett lei av å sitte og fortelle pasientene våre at de måtte være i fysisk aktivitet, uten at noe skjedde.
For noen år siden startet hjerneforsker og fastlege Ole Petter Hjelle, og de andre legene på Åsgårdstrand legekontor, en treningsgruppe for pasientene sine. Det ble stor suksess.
– Folk vet at det er bra å trene for den fysiske helsen, men at fysisk aktivitet også er bra for den mentale helse, er et underkommunisert tema, sier han.
Bedre enn sudoku og kryssord
– Er fysisk aktivitet bedre hjernetrim enn sudoku og kryssord?
– Løser du masse kryssord, så blir du veldig til å løse kryssord. Men det har ikke de store ringvirkningene på våre kognitive funksjoner, som det å huske, planlegge og gjennomføre, sier Hjelle.
Han forklarer at når pulsen vår øker, skilles det ut vekstfaktorer i hjernen som beskytter hjernecellene våre og gjør at cellene kommuniserer bedre.
Forskning viser også at det dannes nye hjerneceller i enkelte deler av hjernen, under aktivitet.
– Men skal man få denne effekten, må man rett og slett være i aktivitet.
Få opp pulsen
Forskning viser også at fysisk aktivitet reduserer risiko for depresjon og demens, øker intelligensen, bedrer hukommelsen, gjør deg mer kreativ og gir deg et lengre og bedre liv.
Hjelle forteller at det viktigste for å hente ut disse fordelene er å få opp pulsen.
– Men dersom du skulle valgt en aktivitet – som i størst mulig grad stimulerte flest mulig hjerneområder – pleier jeg å si ballspill. Da får du opp pulsen, du samarbeider, har taktikk, koordinasjon, balanse og strategi, sier Hjelle.
Hør mer fra «treningslegen» i ukens Sprekpodden her.",255
"Pelosi vil ikke stille Trump for riksrett
Nancy Pelosi frykter at en riksrettssak mot Donald Trump vil splitte den amerikanske befolkningen.
– Det vil splitte landet. Og han er rett og slett ikke verdt det, sier hun i et intervju med avisa Washington Post.
Pelosi antyder at hun kun vil støtte en riksrettssak hvis det kommer fram opplysninger som fører til tverrpolitisk enighet om at Trump bør avsettes.
Republikanere i Kongressen har reagert positivt på Pelosis uttalelser, mens andre republikanere har påpekt at utspillet ikke vil tas godt imot av demokrater. Trumps talskvinne Sarah Sanders sier hun er «enig» med Pelosi.
– Riksrett bør ikke være et alternativ her, sier hun.
Avventer Mueller
Hovedgrunnen til at andre medlemmer av Det demokratiske partiet ønsker en riksrettssak, er mistankene om at Trumps medarbeidere samarbeidet med Russland i valgkampen i 2016. Formålet hevdes å ha vært å undergrave valgkampen til Hillary Clinton.
Så langt har ikke mistankene ført til stor aktiv motstand mot Trump i Det republikanske partiet. Spesialetterforsker Robert Mueller forsøker å finne ut om det er hold i mistankene, og det er ventet at han snart vil legge fram en rapport om hva han har avdekket.
Følg Dagsavisen på Facebook og Twitter!
Pelosi får støtte
Samtidig har demokratene via kontrollkomiteen i Kongressen, ført en bred og høyprofilert etterforskning av Trumps utenlandsinvesteringer i blant annet Russland. Leder for kontrollkomiteen i Kongressen, demokraten Elijah Cummings, sier han i likhet med Pelosi ikke ønsker riksrett.
– Kongressen må gjøre hjemmeleksen. En riksrettssak krever tverrpolitisk samarbeid, noe vi ikke har nå. Jeg har inntrykk av at denne saken kun kan avgjøres i valglokalene, sier Cummings.
Demokrater reagerer
Pelosis utspill vil imidlertid skape spenninger med demokrater som ønsket riksrett fra dagen demokratene fikk flertall i Representantenes hus. Flere i partiet så på resultatet fra mellomvalget i fjor som en god mulighet til å sette politisk press på Trump.
– Pelosi sier han ikke er verdt det. Er det å forsvare vårt rettssystem, verdt det? Er ikke det å holde presidenten ansvarlig for kriminalitet, verdt det? Eller skal USA bare gi opp kampen for prinsipper? spør demokraten Tom Steyer, som har lansert en kampanje for å stille Trump for riksrett.",159
"Nær bombe i kvinnenes serieåpning
Guro Reiten jubler etter å ha avgjort lørdagens serieåpning i LSK-hallen.
LSK Kvinner var på vei mot et svært overraskende tap hjemme mot Kolbotn i sesongåpningen. Så våknet den regjerende mesteren og snudde til 4-3-seier.
For med under 23 minutter igjen å spille var det gjestene Kolbotn som ledet 3-1, blant annet etter to scoringer fra landslagsspiss Isabell Herlovsen.
LSK kom fra en tung kveld i Barcelona i mesterligaen i midtuken. Selv om det lenge så vanskelig ut også i seriepremieren, kviknet laget til for alvor de siste 20 minuttene. Først reduserte Guro Reiten til 2-3 etter 73 minutter, og deretter utlignet Emilie Haave to minutter senere.
Ett minutt før slutt var snuoperasjonen komplett da Reiten satte inn sitt andre mål for dagen. Hun var sikker fra straffemerket og sørget for tre poeng til LSK Kvinner.
Også Røa fikk en god start på sesongen. Oslo-klubben slo Sandviken 2-0 borte etter scoringer av Ragne Hagen Svastuen og Synne Sofie Christiansen.
Fjorårets sølvvinner Klepp vant 1-0 hjemme mot Avaldsnes i sesongens første kamp.
I lørdagens fjerde og siste kamp i Toppserien ble det målløst mellom Lyn og Fart i Telenor arena. Kampen ble flyttet dit på grunn av snømengdene på Kringsjå.
Lyn skapte mest og presset Fart på defensiven særlig i 2. omgang, men laget fikk aldri uttelling.
Vålerenga spiller sin serieåpning i tv-sendt kamp (NRK) på Intility Arena søndag mot Stabæk.
Eliteserien fotball kvinner lørdag, 1. runde:
Klepp – Avaldsnes 1-0 (1-0)
Klepp stadion: 340 tilskuere
Mål: 1-0 Elisabeth Terland (38).
Dommer: Ingvild Langnes Aarland, Malmefjorden.
Gult kort: Hege Hansen, Klepp, Rasheedat Busayo Ajibade, Olaug Tvedten, Hanna Dahl, Avaldsnes.
LSK – Kolbotn 4-3 (1-2)
LSK-hallen: 260 tilskuere
Mål: 1-0 Meryll Abrahamsen (9), 1-1 Isabell Herlovsen (36), 1-2 Nora Eide Lie (44), 1-3 Herlovsen (53), 2-3 Guro Reiten (73), 3-3 Emilie Haavi (75), 4-3 Reiten (str. 89).
Dommer: Henrikke Holm Nervik, Trygg/Lade.
Lyn – Fart 0-0
Telenor arena:298 tilskuere
Dommer: Karoline Marie Jensen, Furuflaten.
Gult kort: Maren Hagfors Thoresen, Lyn.
Sandviken – Røa 0-2 (0-0)
Stemmemyren stadion: 442 tilskuere
Mål: 0-1 Ragne Hagen Svastuen (56), 0-2 Synne Sofie Kinden Jensen (90).
Dommer: Malin Frantzen Øiseth, Fet
Gult kort: Rebecka Wanvik Holum, Kamilla Aabel, Katrine Winnem Jørgensen, Røa, Ingrid Stenevik, Sandviken.",165
"Solberg avviser distriktsopprør mot Høyre
Statsminister Erna Solberg (H) tror Ap kan komme til å gi andre partier gjennomslag lokalt, som velgere kan komme til å si nei takk til når det er stortingsvalg i 2021.
Av: Kristian Skårdalsmo
– Høyre gjør det ikke dårligere i distriktene enn i mange av byene, vi gjør det faktisk bedre i mange distriktskommuner enn i byene, sier Solberg til NTB.
Hun forklarer Høyres tilbakegang med at valgkampen ikke var preget av det Høyre anser som de viktigste sakene.
Solberg avviser også at valgresultatet for Høyre betyr noe for hennes posisjon som partileder og statsminister.
– Jeg opplever at det ikke er noen diskusjon, sier hun.
– God stemning
Hun mener det har vært god stemning i partiet gjennom valgkampen, og at partiet har vært enig om hva som er de viktigste sakene for dem.
På spørsmål om hvem som har ansvaret for nedgangen, svarer hun:
– Vi har alle et medansvar for dette. Vi har jobbet hardt med våre politiske saker, våre løsninger. Det tror jeg hele partiet er enig om, sier hun.
– Mer radikalt
Solberg mener mange kommuner etter valget vil bli styrt av et «broket flertall» og tror politikken blir mer radikal flere steder.
– Det kan godt tenkes at en del av gjennomslagene Arbeiderpartiet er nødt til å gi på rød side, er gjennomslag som velgerne ikke ønsker å se i rikspolitikken i 2021, sa Solberg da hun møtte pressen dagen etter kommune- og fylkesvalget.
– Det blir i en del kommuner et mer radikalt styre enn tidligere, fortsatte hun.
Solberg sier hun mener Høyre burde gjort det bedre, men mener partiet klarte å mobilisere mot slutten.
– Vi mener dette danner grunnlaget for en god valgseier i 2021. Men vi vet jo at det er et krevende løp etter to perioder i regjeringskontorene. Vi skal jobbe hardt for å vise resultatene og at vi er sultne på å løse de store utfordringene, sa hun.
(NTB)",149
"Stjernen protesterte mot VM-gullvinneren. Nå har han fått advarsel.
FOTO: KIM HONG-JI / Reuters Den australske svømmeren Mack Horton (t.v.) har fått advarsel fra FINA etter at han ikke ville stå sammen med den kinesiske gullvinneren Sun Yang på seierspallen søndag.
Sølvvinner Mack Horton (t.v.) protesterte mot gullvinneren, men poserte villig sammen italienske Gabriele Detti som tok bronsen.
Grunnen er hans oppførsel under premieutdelingen på 400 meter fri.
Horton nektet å dele seierspallen med Sun Yung etter at kineseren vant gullet på distansen søndag. Han ville verken gratulere kineseren eller bli fotografert sammen med ham med medaljene.
BAKGRUNN: Nektet å dele podium med gullvinneren: – Det han har gjort, snakker for seg selv
Horton mener at Sun ikke burde fått delta i VM etter at kineseren angivelig skulle ha ødelagt en blodprøve da dopingjegerne gjestet ham uanmeldt i fjor. Den episoden var i 2018.
Sun fikk bare en advarsel av FINA for episoden. Denne avgjørelsen har Verdens antidopingbyrå (WADA) anket inn for Idrettens Voldgiftsrett (CAS).
Hadde møte
Styret i FINA har hatt et møte i Gwangju mandag og bestemt å sende en skriftlig advarsel til Det australske svømmeforbundet og Mack Horton, heter det i en pressemelding.
– FINA respekterer utøvernes talefrihet, men det må skje på riktig måte. Som en stor idrettsorganisasjon må våre utøvere og deres ledere være klar over ansvaret og respektere FINAs regler, og ikke bruke FINAs arrangement til å vise personlige ytringer eller gester, står det.
NORSK SVØMME-BRAGD: Supertalentet satte to norske rekorder i VM – øyner magisk grense
Lee Jin-man / TT NYHETSBYRÅN
Tidligere utestengt
Sun og Horton har også at hatt en egen batalje utenfor bassenget tidligere. Australieren har flere ganger gått ut og beskyldt ham for å jukse.
– Ikke alle liker meg. Jeg bryr meg ikke. Det er ok om man ikke respekterer meg personlig, men på en seiersseremoni burde man vise respekt for landet mitt, sa Sun.
Kineseren var utestengt i tre måneder i 2014 etter å ha blitt tatt med et ulovlig middel. Han påsto medisinen var tatt på grunn av et hjerteproblem.
Under OL i Rio banket Horton ham på distansen.
(©NTB/100% Sport)",312
"Haugesund langer ut mot Rosenborg: – Særdeles uprofesjonelt
Eirik Horneland har trent Haugesund siden 2016. Nå tar han over Rosenborg. FOTO: Ekornesvåg, Svein Ove / NTB scanpix
Haugesunds styreleder Leiv Helge Kaldheim.
– Vi føler at dialogen med Haugesund har vært profesjonell hele veien, sa RBK-styreleder Ivar Koteng til Adresseavisen, etter at Rosenborg bekreftet at Eirik Horneland blir klubbens ny hovedtrener.
Assistenttrener Karl Oskar Emberland blir også med til Lerkendal.
LES MER: Her er Rosenborgs nye trenerduo
Horneland har trent Haugesund siden oktober 2016.
Der er de lite fornøyde med RBKs fremgangsmåte.
– I går ettermiddag/kveld fikk vi en henvendelse fra Rosenborg med et ønske om et møte i dag morges, hvor det ble gjennomført. Utover dagen har det vært konkrete forhandlinger mellom partene. Vi opplever at vår siste henvendelse til Rosenborg ikke ble besvart, men at de istedenfor gikk ut og presenterte sine nye trenere, våre kontraktsbundne trenere, sier styreleder Leiv Helge Kaldheim til TV 2, før han legger til:
– Vi føler det er særdeles uprofesjonelt og vi tenker én ting i forbindelse med FK Haugesunds situasjon, men det er andre klubber i Norge som opererer på det samme nivået som oss, og som bør ta dette til ettertanke, når Rosenborg, som Norges største klubb våger å opptre på denne måten overfor oss andre.
Ness, Jan Kåre / NTB scanpix
Haugesund er med andre ord ikke enige med Rosenborg om en overgang for de to trenerne. Horneland skrev under på en ny treårskontrakt med Haugesund i november.
Ivar Koteng forteller til VG at han har forståelse for at Haugesund ikke er glade for å miste de to trenerne, men at han ikke forstår Kaldheims kritikk. Han synes ikke Rosenborg har handlet klanderverdig.
– De har jo en vanlig ansettelseskontrakt som de har sagt opp og vi er blitt enige med dem. Det er ikke så komplisert. Hvis vi ikke får kjøpt dem ut av oppsigelsestiden, tar de over 1. februar, sier han til VG.",138
"Høie til Troms og Finnmark i forbindelse med flyambulansekrisen
Helseminister Bent Høie (H) skal blant annet møte Babcock-ledelsen når han reiser til Nord-Norge. Foto: Vidar Ruud / NTB scanpix
Tirsdag kveld møter statsråden regionrådene i Øst- og Vest-Finnmark og fylkeslegen i de to nordligste fylkene i Alta.
Onsdag er det planlagt møter med leder av Finnmark legeforening, Paul Olav Røsbø og kommunelege Olav Gunnar Ballo i Loppa.
Høie skal videre til AMK-sentralen ved Universitetssykehuset Nord-Norge i Tromsø før han onsdag ettermiddag møter ledelsen i Babcock, selskapet som har ansvaret for ambulanseflytjenesten.
Fylkeslegen høyner beredskapsnivået
Fylkeslegen i Troms og Finnmark vurderer at situasjonen med operatørbytte i luftambulansetjenesten krever økt overvåking, og har høynet beredskapsnivået.
Fylkeslegen vil nå be om daglige rapporter fra kommunene om situasjoner knyttet til behov for ambulansetransport. I tillegg mottar de daglige rapporter fra Helse Nord.
Bakgrunnen er at fire av elleve ambulansefly fra Babcock har vært satt ut av spill siden lørdag, etter at det ble oppdaget tekniske uregelmessigheter med flyene.
Feilen er ennå ikke identifisert.
Krisestab på ubestemt tid
Helse Nord sa på en pressekonferanse mandag at de er bekymret for situasjonen og har satt krisestab på ubestemt tid. Dette gjelder også Luftambulansetjenesten.
– I natt var det relativt rolig, men det betyr ikke at vi ikke fortsatt er bekymret for situasjonen. Vi forstår godt at pasienter og pårørende blir urolige, men vi kan garantere at vi gjør alt vi kan for at ingen skal bli skadelidende under forholdene vi har nå, sier administrerende direktør Lars Vorland i Helse Nord tirsdag.
Mandag ble det meldt om at Universitetssykehuset Nord-Norge (UNN) i løpet av ett døgn hadde meldt om åtte uønskede hendelser som følge av krisen i ambulanseflytjenesten.
Fagdirektør Geir Tollåli i Helse Nord sier tirsdag at alle avviksmeldingene nå gjennomgås i detalj, og at dette vil kommenteres senere.
– Så langt er det ikke registrert noen flere uønskede hendelser, sier han tirsdag.
©NTB",289
"Norsk landslagsspiller klar for verdens beste klubb - erstatter trolig Nora Mørk
FOTO: Ruud, Vidar / NTB scanpix Amanda Kurtovic (t.v) har vært annetvalg på landslaget bak Nora Mørk. I Györ skal hun antakelig erstatte landslagsvenninnen.
Amanda Kurtovic røk korsbåndet i oppladningen til håndball-EM.
Nora Mørk kan være på vei bort fra Györ.
Det bekrefter Györ på sitt nettsted tirsdag.
Kurtovic, som for øyeblikket jobber med å komme tilbake fra en korsbåndskade hun pådro seg før EM, slutter seg til sitt nye lag fra sommeren av.
– Jeg er utrolig glad for å bli Györ-spiller. Vi trengte ingen introduksjon, da vi har spilt mot hverandre flere ganger. Det er utvilsomt en av verdens beste klubber, sier Kurtovic.
Vegard Wivestad Grøtt / BILDBYRÅN NORWAY
Landslagsspilleren har skrevet under en treårskontrakt med ungarerne. Hun kommer fra Bucuresti i Romania, hvor hun har vært siden 2015.
– Vi klarte å bli enige med en eksepsjonell spiller. Kurtovic passer perfekt inn i spillestilen vår, sier klubbpresident Csaba Bartha.
Kurtovic blir garantert lagvenninne med Stine Bredal Oftedal, Kari Aalvik Grimsbø, Kari Brattset og Veronica Kristiansen, mens det er usikkert om hun skal spille sammen med Nora Mørk.
Åge Harald Drangsholt
Den meniskskadede håndballstjernen er på vei ut av treårskontrakten med Györ, og ifølge TV 2 skal hun være på vei bort fra de regjerende Champions League-mesterne.
– Jeg kan ikke kommentere noen ting. Det er bare spekulasjoner foreløpig. Jeg kan hverken bekrefte eller avkrefte noe som helst. Folk får prate som de vil og så kommer det en avklaring om en liten stund, sa Nora Mørk til Fædrelandsvennen i etterkant av oppgjøret mot Vipers Kristiansand i helgen.
Györ vant Champions League både i 2017 og i 2018.
Kurtovic har vært en viktig brikke i det norske håndballandslaget i flere år. Hun spilte i Larvik fra 2015 til 2017, før hun gikk til Bucuresti fra Romania.
Nettopp Bucuresti har vært nevnt som ny arbeidsgiver for Mørk, slik at landslagsvenninnene kan ende opp med å bytte klubb.",276
"Olav Thon og Sissel Berdal Haga skal gifte seg
Næringslivsleder Olav Thon skal gifte seg med kjæresten Sissel Berdal Haga i sommer. Foto: Berit Roald / NTB scanpix
I over 30 år har Haga vært Thons livsledsager. Han har samtidig vært gift med Inger Johanne Thon, som tidlig ble rammet av sykdommen Alzheimer. Hun døde i april i fjor.
Bryllupet bekreftes av Olav Thon Gruppen overfor TV 2.
– Hvis du kjenner vår forhistorie, så vet du at vi har hatt god tid til å tenke oss om, og dette er selvfølgelig noe vi har snakket om en stund. Vi fant ut at nå er det tiden, og vi gleder oss, sier den vordende bruden, Sissel Berdal Haga, til Nettavisen , som først omtalte saken.
Vies av ordføreren
Haga forteller at de skal vies av Oslos ordfører Marianne Borgen (SV) på Thon-eide Hotel Bristol i Oslo 21. juni.
– Brudeparet er til sammen 175 år, så det er vel ganske ålreit, men litt utradisjonelt da, sier Haga.
Olav Thon er blant Norges mest kjente eiendomsinvestorer. Han er vokst opp på en gård i Ål i Hallingdal, og etter sigende brukte han inntektene fra salg av pelser til å skaffe startkapital til den virksomheten som siden skulle gjøre ham til en av Norges rikeste.
Thon er mannen bak selskapet Olav Thon Gruppen, som han i 2013 overdro til en stiftelse kalt Olav Thon Stiftelsen. Den har et vedtektsfestet formål om å støtte matematisk-naturvitenskapelig forskning og allmennyttige tiltak.
Dommerfullmektig
Sissel Berdal Haga er født og oppvokst i Oslo. I starten av yrkeskarrieren jobbet hun som saksbehandler og byråsjef i Justisdepartementet, som dommerfullmektig i Drammen og ved Byfogden i Oslo.
Fra 1984 var hun dommer i Oslo byrett, fram til hun gikk av med pensjon i 2010.
Da Haga sluttet som dommer, tiltrådte hun styreposisjoner i flere selskaper, herunder i Olav Thon Eiendomsselskap, og i Olav Thon Stiftelsen. Fra 2010 har hun også vært ansatt i Olav Thon Gruppen, blant annet som designansvarlig for alle interiører, logoer og uniformer.",139
"Von der Leyen lover plan for klimanøytralitet innen 100 dager
Ursula von der Leyen talte til EU-parlamentet i Strasbourg, før medlemmene skal stemme over hennes kandidatur som ny president for EU-kommisjonen. (Foto: Jean-Francois Badias/AP)
– Vår mest presserende utfordring er å holde planeten vår frisk, sa hun til EU-parlamentet i sin siste tale før de folkevalgte skal stemme over hennes kandidatur tirsdag.
– Jeg vil fremme en grønn avtale for Europa i løpet av mine første 100 dager som kommisjonspresident. Jeg vil fremme tidenes første europeiske klimalov, som vil lovfeste 2050-målet, fortsatte hun.
Målet hun sikter til er et mål om klimanøytralitet innen 2050. Klimanøytralitet vil si at effekten av alle gjenværende utslipp nulles ut. EUs toppmøte klarte imidlertid ikke å nå enighet om målet da de møttes i juni, etter motstand fra flere østlige medlemsland, som Polen, Tsjekkia og Ungarn.
I talen sa hun også at hun er åpen for en ny brexitutsettelse om det blir etterspurt «av en god grunn». Det ble møtt med spottende utrop fra brexitforkjemperne i salen.
Von der Leyen, som er forsvarsminister i Angela Merkels tyske regjering, trenger rent flertall i avstemningen i EUs folkevalgte forsamling tirsdag dersom hun skal etterfølge Jean-Claude Juncker fra 1. november.
Utfallet av avstemningen er usikker, da mange politiske grupper er splittet i synet på von der Leyen.
Hun trenger minst 374 av de 747 stemmene for å bli godkjent. Von der Leyen er bare garantert støtte fra de 182 parlamentsmedlemmene fra den konservative partigruppen EPP, som hun selv tilhører.
Under debatten tirsdag, som skal munne ut i en skriftlig avstemning sent på ettermiddagen, sa De grønnes leder Phillipe Lamberts at kandidatens planer er for «vage».
- Ordvalget ditt er blitt sterkere, men forslagene er fortsatt ganske vage. Du forstår sikkert at vi derfor ikke kan stemme på deg som kommende leder av kommisjonen, sa Lamberts.
Han trakk særlig fram klimauttalelsene og mente at de lå langt under De grønnes forventninger.
Parlamentets ytre høyre-gruppering, som blant annet omfatter 11 representanter fra Alternativ for Tyskland, har også gjort det klart at de ikke støtter von der Leyen.
De store gruppene, som sosialistene og de liberale, har ennå ikke tonet flagg.",216
"Trakassering på jobb
Arbeidsgiver har et viktig ansvar. Alex Wong / Getty Images
Dagens Næringsliv kunne i går fortelle om en kvinne som gikk til sak mot to kunder av bedriften hun jobber i etter å ha blitt utsatt for seksuell trakassering. Kvinnen sa ifra til både lege, arbeidsgiver og styreleder for bedriften, men trakasseringen fortsatte. Kvinnens sjef skal først ha tatt grep ved å forby kundene som senere ble saksøkt, å komme til bedriften, men det skal ha forverret seg igjen da hun fikk ny sjef. Kvinnen gikk til sak ikke bare mot kundene, men også mot arbeidsgiver, for kritikkverdig og mangelfull håndtering.
Kvinnen vant fram i tingretten. En av kundene ble riktignok frikjent, ifølge DN blant annet på grunn av manglende vitner, men den andre ble dømt til å betale erstatning. I tillegg ble arbeidsgiver dømt. Dommen er anket, og derfor ikke rettskraftig, men om den blir stående vil det være en viktig dom. Det er, som kvinnens advokat påpeker, lite rettspraksis på området. Denne saken er derfor viktig. Som det påpekes er dessuten dommen unik fordi den understreker ansvaret arbeidsgiver sitter med for å stanse seksuell trakassering på arbeidsplassen.
Seksuell trakassering er et strukturelt problem i arbeidslivet. Metoo-bevegelsen viste hvor gjennomgripende problemet faktisk er. Vi fikk opprop og fortellinger fra bransje til bransje. Det ble en vekker. En klar beskjed om at det må ryddes opp på arbeidsplassene. At det var behov for et grunnleggende oppgjør med trakassering og maktmisbruk i arbeidslivet. Det ble også pekt på det ansvaret som faktisk ligger hos arbeidsgiverne. Et ansvar det også ble tydelig at ikke alle arbeidsgivere tar.
Arbeidsgiver har plikt både til å forebygge og håndtere seksuell trakassering på arbeidsplassen. At denne plikten faktisk følges opp er avgjørende i kampen mot seksuell trakassering i arbeidslivet. De som utsettes for trakasseringen må være trygg på at de kan varsle, at de blir tatt på alvor og at bedriften faktisk tar grep. At dette ansvaret understrekes i en dom er derfor av stor betydning.",206
"Iran trapper opp aktivitet i underjordisk atomanlegg
Atomprogrammets sjef, Ali Akbar Salehi, sa i et TV-intervju mandag at Iran har tatt i bruk nye avanserte sentrifuger for anriking av uran.
Iran kommer onsdag til å begynne med å sprøyte urangass inn i 1.044 sentrifuger i Fordo-anlegget, sa president Hassan Rouhani i en tale på statlig TV tirsdag.
I henhold til den internasjonale avtalen om Irans atomprogram skal disse sentrifugene kun brukes uten injisering av gass. Slik injisering gjøres ved anriking av uran, uten at Rouhani sa direkte at anriking nå skal foregå ved anlegget som ligger i nærheten av den hellige sjiamuslimske byen Qom.
USAs avtalebrudd
Sjefen for Irans atomprogram varslet dagen før at nye, avanserte sentrifuger tas i bruk for å anrike uran i atomanlegget Natanz. Også dette er i strid med atomavtalen.
USA trakk seg fra avtalen i fjor og gjeninnførte sanksjoner mot Iran. Likevel valgte iranske myndigheter til å begynne med å fortsette å overholde avtalen.
I år har imidlertid Iran gradvis begynt å bryte bestemmelsene i atomavtalen, som Kina, Russland, Frankrike, Tyskland, Storbritannia og EU også er part i.
Et viktig formål med avtalen var å fjerne mistanken om at Iran i hemmelighet vil utvikle atomvåpen, noe iranske myndigheter gjentatte ganger har forsikret at de ikke kommer til å gjøre.
Presser EU
Med avtalebruddene håper trolig iranerne å presse europeiske land og Russland til å hjelpe dem med å omgå USAs nye sanksjoner. Av alle landene som undertegnet atomavtalen, er det bare USA som ikke ønsker å videreføre den.
– Vi bør kunne selge oljen vår, sa president Rouhani tirsdag. Han gjorde det klart at Irans avtalebrudd kan reverseres hvis EU hjelper Iran med å omgå USAs sanksjoner mot iransk oljeeksport.
Så langt har imidlertid ikke europeiske land klart å finne en metode som gjør det mulig for å internasjonale selskaper å handle med Iran uten å bli rammet av sanksjonene som er innført av USAs president Donald Trump.",175
"Moddi kommer til Tall Ships Races Fredrikstad
«Bustehode. Aktivist. Visesanger. Når Pål Moddi Knutsen går på scenen, vet du aldri helt sikkert hvilken versjon av senjaværingen du får.»
Slik beskriver arrangørene bak The Tall Ships Races i Fredrikstad den foreløpig siste artisten som er bekfretet til arrangementet i midten av juli.
– En veldig riktig booking
Moddi har tidligere turnert verden med albumet «Unsongs», som består av 12 forbudte sanger fra flere land. BBC omtaler musikken hans som «ren protest-poesi».
Nå går han på scenen med fullt band i parken ved biblioteket lørdag 13. juli, under den store skutefesten i Plankebyen.
– Moddi, med sitt tydelige samfunns- og klimaengasjement, er en veldig riktig booking for The Tall Ships Races. Hovedmålet i regattaen er økt forståelse på tvers av bakgrunn og kultur. Her i Fredrikstad vil vi løfte klimautfordringene spesielt fordi vi ser at valgene vi gjør på land påvirker livet i havet. Moddi har tonesatt og nytolket sensurerte låter fra en rekke land. Han takket også nei til nominasjon for et mangesifret stipend med bakgrunn i sitt miljøengasjement, sier prosjektleder for The Tall Ships Races Fredrikstad, Ingar Guttormsen, i en pressemelding.
Gratis for alle
Kulturutvikler Åshild van Nuys i Fredrikstad kommune mener dette er visepop som vil skape god festivalstemning på en helt ny konsertarena i byen.
– Moddi har fylt arenaer og festivaler over hele verden. Nå inviterer vi ham til en helt ny scene i Fredrikstad. Vi tror hans tilstedeværelse og engasjement på scenene vil gi byen en unik og flott konsertopplevelse, sier hun.
Hun legger til at arenaen vil være et hovedmøtested under hele skutefesten.
– Parken ved biblioteket blir en av hovedarenaene for kulturprogrammet under The Tall Ships Races. I fire dager vil arenaen romme aktiviteter, verksteder, konserter og forestillinger som er åpne for alle, helt gratis. Det blir matboder og avslapningsområder. Her ender også mannskapsparaden, og det blir prisutdeling for mannskap og skuter. Dette er stedet der publikum vil få oppleve både lokalt kulturliv, forestillinger og større kvalitetskonserter som Moddi og bandet, sier hun.
Hele programmet til The Tall Ships Races Fredrikstad vil være klart i begynnelsen av juni.",154
"Kastbrekka feil sted for nye boliger
I dette området på Kastbrekka ved Utleira er det planlagt et nytt boligområde. Nå blir planene antakelig stoppet. Foto: Leikny Havik Skjærseth
Det har i lang tid vært innlysende at dette området, sju kilometer fra sentrum og et godt stykke unna annen bebyggelse, ikke bør bli et nytt boligstrøk.
Likevel vedtok et flertall av trondheimspolitikerne i 2012 at Kastbrekka var et av områdene som i framtida kunne bygges ut med boliger. Når de nå snur, er det i siste liten, siden utbyggingsplanene allerede har kommet langt. Saken er foreløpig utsatt, men alt tyder på at Ap’s nye holdning betyr et endelig nei til boliger på Kastbrekka.
Tomtene ligger tett inntil større jordbruksarealer på Utleira. Utbyggingsområdet bryter med den røde streken mot marka og kan forstyrre dyreliv. Hvis folk bosetter seg her, vil de få lang vei til nærmeste buss. Boligbygging vil føre til mer biltrafikk, stikk i strid med alle retningslinjer for hvordan byen skal utvikle seg. Trondheim vokser raskt, og når vi skal unngå økt biltrafikk, må nye innbyggere bo sentralt, slik at de kan gå, sykle eller ta bussen til jobb.
Ap pekte på alle disse forholdene da de i bygningsrådet denne uka foreslo å si nei til planene. De samme innvendingene var like gyldige også i 2012, da Ap og andre partier skrev opp Kastbrekka som ett av flere mulige områder for boliger.
Vi setter pris på at Ap har snudd, men det skaper problemer for utbyggeren. Snuoperasjonen skaper også usikkerhet rundt andre områder som er satt av til boligbygging.
Rådmannen fikk før jul i oppdrag å finne ut hvordan politikerne kan styre i hvilken rekkefølge nye boligområder skal bygges ut. Det er også nødvendig at politikerne tar en ny gjennomgang av de områdene som allerede er satt av til boliger. På politikerspråket er dette det samme som å rullere kommuneplanens arealdel (KPA).
Det har i mange år vært viktig at boligveksten skjer i sentrale strøk i Trondheim, og det blir stadig viktigere. Politikerne sier stadig at byen skal vokse innenfra. Nå må de sørge for at det skjer.",263
"Droneangrepet kan sende oljeprisen i været
Bildet, som er hentet fra video på sosiale medier, viser konsekvensene av angrepet mot Saudi Aramcos oljeprosesseringsanlegg. (Foto: NTB Scanpix) Helge André Martinsen oljeanalytiker i DNB Markets. (Foto: Javad Parsa) Satellittbilder viser tykk, svart røyk fra Saudi Aramcos Abqaiq-anlegg i Buqyaq. (Foto: Planet Labs Inc. / NTB Scanpix)
Natt til lørdag ble verdens største oljeprosesseringsanlegg i Buqyaq i Saudi-Arabia rammet av et droneangrep. Også oljefeltet Khurais ble truffet under angrepet.
Droneangrepet førte til kraftige branner ved anlegget, noe som førte til at hele produksjonen ble stanset midlertidig. Anleggene tilhører det statlige energiselskapet Saudi Aramco, og produksjonen utgjør om lag halvparten av Saudi-Arabias totale produksjon – og fem prosent av verdens, ifølge CNBC.
Det er foreløpig stor usikkerhet rundt når produksjonen kan gjenopptas. Wall Street Journal skrev lørdag at produksjonen ville være oppe mot normalt nivå allerede mandag, men Reuters siterer søndag formiddag en kilde på at det ikke er snakk om dager, men uker, før full produksjon er oppe igjen.
- Dette kan ta lengre tid enn myndighetene i utgangspunktet hevder. Til tross for lavere eksport i år, har Saudi-Arabia redusert sine oljelagre til det laveste nivået på ti år, så landet alene har ikke den samme robustheten til forstyrrelser fra Midtøsten som det pleide å ha. I tillegg kan ikke USA raskt erstatte dette volumet, fordi det tar tid å flytte oljetankere, sier analysesjef Per Magnus Nysveen i Rystad Energy.
Tror prisen stiger ti dollar
Saudi Aramco jobber nå med å finne ut av hvor store skadene på anlegget er. I en melding sier selskapets konsernsjef, Amin Nasser, at en oppdatering kommer i løpet av de neste dagene.
De rammede anleggene produserer rundt 5,7 millioner fat olje. Det tilsvarer rundt fem prosent av den totale produksjonen av olje i verden. Til sammenligning står den samlede norske oljeproduksjonen for rundt 1,3 millioner fat olje per dag.
Flere analytikere spekulerer nå i et kraftig oljeprishopp som følge av produksjonsstansen ved anlegget.",212
"Moi Elyounoussi leies ut til Celtic
Mohamed Elyounoussi leies ut til Celtic for resten av sesongen og kan derfor håpe på spilletid igjen.
Av Sjur Natvig
25-åringen har mistet plassen i landslagstroppen etter å ha vært helt ute i kulden i Southampton. Nå slutter han seg til landslagskollega Kristoffer Ajer i den skotske storklubben.
Han følger etter Southampton-målvakt Fraser Forster, som nylig ble leid ut til Celtic.
– Jeg kan ikke vente med å komme i gang og trekke på meg trøya for første gang. Celtic er en ikonisk, historisk klubb, så dette er en flott overgang for meg, sier Moi til Celtics nettsted.
– Selvsagt vet jeg at det er en veldig stor klubb med masse tilhengere. Jeg har vært på Celtic Park tidligere og vet hvordan atmosfæren er. Jeg var her med Molde i 2015 og fikk mål og assist i begge kamper. Jeg husker den flotte stemningen, sier han.
Han fulgte Celtic nøye i europaligakvalifiseringen mot AIK, som ga 6-1-seier sammenlagt.
– Min fetter Tarik spiller for AIK, selv om han var utestengt i kampen på Celtic Park og skadd under returkampen i Sverige, sier han.
– Jeg liker måten Celtic spiller, med aggressiv angrepsfotball, og de skapte mange sjanser. Jeg tror jeg passer godt inn i det.
Han føler seg trygg på at han har noe å tilføre.
– Jeg har vært heldig nok til å spille i mesterligaen og europaligaen, og jeg har litt erfaring fra Premier League, og det tar jeg med meg til Celtic. Jeg har også vært med på å vinne titler i Norge og Sveits og vet hva det handler om, å være favoritt i serien og måtte tåle det presset, sier han.
– Jobben min som spiss er å score mål og skape sjanser for laget.
Southampton bekrefter også avtalen på sitt nettsted.
– Alle i klubben ønsker Moi lykke til med resten av sesongen, står det.",173
"Skrev «Hey yo fucking lady» til Erna – slik svarte statsministeren
Erna på mobilen.
«Jeg så opp, den så ned!», skrev Erna Solberg (H) i en post på bildedeleappen Instagram lørdag. Hun fortsatte med at den, altså dyrefiguren på bildet, var over inngangsdøren på et hotell i Berlin, og at «noen ganger er det fint å løfte blikket. God helg!»
Første kommentator gikk imidlertid rett på en helt annen sak, med voldsomt ladet språk:
«Hey yo fucking lady... what's going on with your country...?? If you don't respect any religion so why you disrespect.?» spør en Instagram-bruker med brukernavn «akmal_mark7». Hilsningen trenger vel ingen oversettelse, spørsmålet blir på norsk «hvis du ikke respekterer noen religioner så hvorfor er du respektløs?»
Klassisk hatprat, men i stedet for å ignorere brukeren, tok Erna Solberg seg tid til å svare: «Vi respekterer alle religioner og vi respekterer ytringsfriheten», svarte hun, på engelsk.
Andre Instagram-brukere var mindre forsiktige, og svarte at om «akmal_mark7» først skulle snakke om respekt, burde han begynne med seg selv, siden måten han snakket til Solberg på var respektløs og slem. Men Akmal, som på profilen sin også kaller seg «the killer boy», ville ikke gi seg:
«Hvorfor brant dine soldater vår hellige bok (Koranen)» spurte han videre.
«Du må ha fått feil informasjon. Ingen norske soldater har gjort det», svarte Erna Solberg.
Andre Instagram-brukere føyde dessuten til at det ikke var norske soldater som satte fyr på Koranen, men at de tvert om brøt inn og stoppet ekstremister fra å gjøre det. Instagram-bruker Akmal ville ikke gi seg. Men han fikk i det minste direkte svar fra Norges statsminister.
Erna Solberg har tidligere vært med å fronte Amnestys kampanje mot netthets mot kvinner.
– Faren er at hets kan skremme folk fra å delta i den politiske og demokratiske diskusjonen, sa hun i et intervju da.
Ifølge Amnesty har to av tre kvinnelige politikere, og 12 prosent av kvinner totalt, opplevd netthets. 53 prosent begrenser seg ifølge Amnesty på nettet fordi de frykter netthets.",158
"Mette Frederiksen klar med ny regjering
Danmarks nye statsminister Mette Frederiksen med sin sosialdemokratiske mindretallsregjering. De tre partiene Radikale Venstre, Socialistisk Folkeparti og Enhedslisten utgjør sammen med Socialdemokratiet det parlamentariske grunnlaget.
– Det er nesten 40 år siden Danmark sist hadde en ren sosialdemokratisk regjering. Det har vi nå igjen. Vi vil la vårt sosialdemokratiske kompass styre oss. For jo sterkere fellesskap vi har, jo bedre liv kan vi alle leve i Danmark, sier Frederiksen da hun møtte pressen på slottsplassen i København torsdag formiddag.
Hun inntok slottsplassen halvannet døgn etter at de fire partiene i rød blokk ble enige om en regjeringsavtale.
Frederiksen slår fast at regjeringens viktigste oppgaver blir å håndtere klimaendringene, forbedre velferden, sikre balanse mellom by og land og sørge for at «de bredeste skuldrene bærer de tyngste byrdene».
Sju av de 20 ministrene er kvinner, og regjeringskollegiet har en snittalder på 42 år, noe som er det laveste på mange år.
Offentliggjorde ministerlisten
Frederiksen sier at det første hun vil gå løs på, er spørsmålet om rett til tidligpensjon for «de nedslitte». Pensjon har vært et viktig tema i løpet av valgkampen.
Frederiksen har kun hentet to av sine ministre utenfor folketinget. Det gjelder den nye utenriksministeren Jeppe Kofod, som sitter i EU-parlamentet, og kulturminister Joy Mogensen, som er borgermester i Roskilde kommune.
Kofod ble nylig gjenvalgt til EU-parlamentet. Utnevnelsen betyr at han forlater EU-parlamentet, der han har hatt en relativt høy profil og jobbet mye med økonomisk kriminalitet og skatteunndragelser.
Følg Dagsavisen på Facebook og Twitter!
Yngste statsminister
Frederiksen er ifølge Jyllands-Posten den yngste statsministeren i landet siden innføringen av demokratiet i 1848 – 49.
Den nye utlendings- og integrasjonsministeren Mattias Tefaye er utdannet murer og har bakgrunn i fagbevegelsen. 38-åringen har frontet Socialdemokratiets høyredreining i asyl- og flyktningpolitikken.
Han har tidligere vært nestleder i Socialistisk Folkeparti og har også vært medlem av Enhedslisten, som ligger enda et hakk til venstre. Men i 2013 meldte han seg inn i Socialdemokratiet.
Ny skatteminister er Morten Bødskov. Denne posten har det de siste årene fått mye oppmerksomhet som følge av en lang rekke rådyre IT-problemer og kritikk av myndighetene for mangel på kontroll.",189
"Kinas president: – Ingen makt kan stanse oss
– Det finnes ikke en styrke eller makt som kan stanse det kinesiske folk og den kinesiske nasjonen, sa KInas president Xi Jinping i forbindelse med 70-årsfeiringen av Folkerepublikken Kina på tirsdag (Foto: Ng Han Guan/AP/NTB Scanpix)
– Det finnes ikke en styrke eller makt som kan stanse det kinesiske folk og den kinesiske nasjonen. Vi vil kjempe oss videre fremover, sa president Xi Jinping da militærparaden startet tirsdag formiddag i Beijing.
Kina har lagt til side handelskrig med USA og den svakeste økonomiske veksten på nesten 30 år for å feire seg selv denne uken. Markedene holder stengt, og flere hundre millioner kinesere har tatt fri.
Xi startet talen med en hyllest til «revolusjonsheltene og martyrer», før han trakk frem etniske minoriteter.
– I dette øyeblikk er mennesker fra alle etniske grupper i Kina, og kinesiske menn og kvinner over hele verden, fylt med glede og lykke. De er stolte av dette flotte landet og sender gode ønsker til moderlandet, sa Xi.
De to forgjengerne Hu Jintao og Jiang Zemin er også tilstede under militærparaden hvor 15000 soldater og offiserer deltar. Over 40 prosent av alt forsvarsutstyr som vises frem er nytt, ifølge kinesiske medier.
Blant annet skal en supersonisk drone vises frem. Forsvarseksperter regner med at en av verdens mest avanserte langdistanseraketter, Dongfeng-41, vil bli vist frem offentlig for første gang.
– Missilene kommer til å være det alle vil snakke om. Det er kraftig demonstrasjon av makt og styrke fra kineserne, sier forsker Antoine Bondaz ved tenketanken Foundation for Strategic Research til Bloomberg.
Etter militærparaden er over skal 70.000 duer slippes ut – som et symbol på fred, etterfulgt av fyrverkeri i kveld.
Xi er blitt den mektigste lederen Kina har hatt siden Deng Xiaoping, som begynte å åpne Kina for 40 år siden. Han er på vei til å matche Mao Zedong, som grunnla Folkerepublikken Kina i 1949.",226
"Ap, politikk og penger
Jonas Gahr Støre må vite nøyaktig hvor pengene hans står og hvilken type virksomhet de finansierer, mener Dagsavisen. FOTO: BERIT ROALD/NTB SCANPIX
En del av pengene har via en fondsinvestering i DNB nådd kommersielle helsetjenester. Støre har bygd valgkampen sin på politisk motstand mot nettopp kommersielle helsetjenester.
Saken er en ikke-sak, presentert som en het nyhet på NRK. Den er mest et eksempel på journalisme. Faktum er at investeringen ikke er en bevisst handling fra Støre, men en følge av fondets plassering av pengene. Det er altså ikke noen reell kontrast mellom liv og lære, slik NRK og kritikere prøver å hevde.
Overtrampet er lite. Svært mange nordmenn har penger i fond. Få aner hvor pengene er. Dessverre har notisstoffet dødd i norsk medievirkelighet.
Men når dråpen kommer i en allerede full kopp, så blir det likevel en nasjonal sak. For dette blir en sak mest fordi det kommer på toppen av en rekke andre bagatellmessige «avsløringer» av Støres finanser.
Det skulle ikke vært mulig å finne moralske feil i måten lederen for Ap håndterer sine penger på. Han vet at små feil gir store overskrifter. At det likevel var mulig å finne en etisk problematisk pengeplassering, er en tabbe av ham.
Støre er ikke folk flest, som kan unne seg den luksusen å bare skyve penger inn i et fond. Han må vite nøyaktig hvor pengene hans står og hvilken type virksomhet de finansierer. Noe annet er en unnlatelsessynd. Det er skjødesløst. Og i potten ligger sosialdemokratiet. Ingenting er for smått for dem som ønsker å skade hans moralske rett til å lede et Arbeiderparti.
Heldigvis for Støre virker sympatien å være på hans side. Gatas parlament på internett har ikke dømt ham for hardt. Tendensen virker å være at de fleste ser på det som en fillesak, som ikke burde rokke ved Støres gode navn og rykte. En anstendig mann fortjener bedre.",156
"Norske OL-gullvinnere til sykehus etter sykkelulykke
Sverre Lunde Pedersen (t.v.) og Simen Spieler Nilsen er to av Norges beste skøyteløpere. Foto: Lise Åserud / NTB scanpix
De to gikk sammen på det norske laget som vant gull på lagtempo i Pyeongchang-OL i fjor. Sverre Lunde Pedersen tok også bronse på 5000 meter i samme mesterskap. Han har i tillegg vunnet flere medaljer i allround-VM og enkeltdistanse-VM.
Tirsdag ble begge sendt til sykehus etter å ha vært innblandet i en sykkelvelt under trening i tyske Inzell, skriver Norges Skøyteforbund i en pressemelding.
De to skøyteløperne var på en treningstur da begge veltet i høy hastighet.
– Skjedde fort
Sportssjef Lasse Sætre sier uhellet skjedde i forbindelse med noen sprintdrag.
– Vi er litt usikre på hva som har skjedd, for det skjedde fort, sier Sætre til BT.
Det opplyses at begge to er kraftig forslått. Det skal ha gått verst med Spieler Nilsen. Han ble sendt med luftambulanse til sykehuset i Traunstein. Der har han vært gjennom flere tester og undersøkelser. Det skal være snakk om en lettere hjernerystelse, i tillegg til en smell i ryggen i skrubbsår.
Skøyteforbundet opplyser at han sannsynligvis skrives ut fra sykehuset enten torsdag eller fredag.
– Dette var triste nyheter. Skader er dessverre en del av idretten, men dette er utrolig kjedelig for Simen, som også fikk ødelagt fjorårssesongen på grunn av skader, sier Sætre i pressemeldingen.
Undersøker ryggen
Pedersen skal ha flere store skrubbsår, men ellers ingen påviste brudd eller alvorlige skader. Han må imidlertid holde seg i rolig trening noen uker. Han ble sendt til et lokalsykehus og skrives ut onsdag ettermiddag.
– Vi prøver å få Sverre hjem i dag, men Simen må nok ligge der til vi finner ut hva som er problemet med ryggen, sier Sætre.
Landslagssjef Bjarne Rykkje er på plass i Inzell. Han sier følgende til oss:
– Det går fint, det er det jeg kan si. Alt kommer til å bli helt bra igjen.
– Vil det påvirke oppkjøringen til sesongen?
– Det er mulig. Det vet vi ikke helt enda. Det må vi finne ut.
Samlingen skulle avsluttes søndag. Verdenscupen starter i Minsk i midten av november.",266
"Hundesykdommen: Veterinærinstituttet utelukker ikke sesongsykdom
Teorien om sesongbetont sykdom er en av flere som Veterinærinstituttet undersøker nærmere, ifølge NRK.
– Vi jobber hardt med å sammenstille sykdomsinformasjon for å se om dette kan være en naturlig sesongvariasjon, eller at dette er en unormalt stor økning som kan skyldes et utbrudd, sier forsker Hannah Joan Jørgensen ved Veterinærinstituttet.
Hun forklarer at slike svingninger er krevende å utelukke når de forsøker å finne årsaken til hundesykdommen.
– Problemet vårt er at vi ikke har et sentralt register verken over hunder eller diagnoser som stilles av veterinærer. Vi kan ikke følge forekomsten av symptomer på samme måte som på folkehelsesiden. Det å se trender for sykdomsforekomst hos hund, er ikke lett, sier hun.
Flere syke hunder
Siden tirsdag er det meldt om fem nye tilfeller av syke hunder, alle med like symptomer, opplyser Mattilsynet.
De syke hundene er fra Oslo, Telemark, Vest-Agder, Nordland og Finnmark.
I tillegg har det kommet noen meldinger om hunder med mer moderate symptomer.
– Så vidt vi har oversikt over så langt, er det ikke noen unormal forekomst av symptomene andre steder enn i Oslo-området, opplyser tilsynet.
Flere hunder skal obduseres de kommende dagene, og i tillegg analyseres prøvemateriale fra syke hunder.
Ny rapport
I en statusrapport tirsdag slo Veterinærinstituttet fast at det ut ifra sykdomshistorie og patologiske funn kan utelukkes at hundedøden skyldes algeforgiftning.
Det er heller ikke noe som tyder på flåttbårne sykdommer, miltbrann eller harepest.
Instituttet har heller ikke funnet holdepunkter for at det er sammenheng mellom den pågående utbruddsundersøkelsen av entrohermoragisk E. coli på mennesker og hundesykdommen.
Flere døde
I alt har 26 hunder over hele landet dødd etter å ha hatt blodig diaré den siste tiden. Enda flere har fått symptomene. I åtte av ti obduserte hunder er det funnet bakteriene Providencia alcalifaciens og Clostridium ferfringens. Men ifølge Veterinærinstituttet er det foreløpig ikke klart om bakteriene er årsaken til utbruddet.
Hittil er det ikke funnet fellestrekk mellom tilfeller av syke hunder med tanke på alder, rase, foring, turområder eller kontakt med andre hunder. Det er ikke kjent om det er en sammenheng mellom dødsfallene.
Mattilsynet anbefaler hundeeiere å ikke la hunden hilse på andre hunder.
(©NTB)",260
"Hvite hjelmer-grunnlegger funnet død i Istanbul
Den tidligere britiske offiseren James Le Mesurier (bildet) ble funnet død rett utenfor boligen sin i Istanbul mandag morgen. Det er uklart hva som har skjedd. Le Mesurier bidro til å grunnlegge De hvite hjelmer i Syria. Redningsarbeiderne fikk opplæring i Tyrkia.
En britisk eksoffiser som for seks år siden hjalp til med å danne den syriske hjelpeorganisasjonen De hvite hjelmene, er funnet død i Istanbul.
De hvite hjelmene opererer i opprørskontrollerte områder av Syria og omtaler seg selv som Syrias sivilforsvar.
En rekke av gruppens medlemmer er blitt drept i løpet av krigens gang.
Gruppen ble opprettet av den tidligere britiske offiseren James Le Mesurier i 2013 og ble blant annet finansiert ved hjelp av Storbritannia.
– Falt fra boligen?
Mandag morgen ble Le Mesurier funnet død ved boligen sin i Beyoglu-distriktet i Istanbul, melder det tyrkiske nyhetsbyrået Anadolu. Han ble 48 år gammel.
Tyrkisk politi etterforsker saken. Den foreløpige antakelsen er at han har falt fra tredje etasje.
Le Mesurier startet og ledet May Day Rescue, som igjen grunnla og ga opplæring til De hvite hjelmene. Han flyttet til Tyrkia med sin kone for fire år siden.
De hvite hjelmene har bekreftet dødsfallet på sin Facebook-side. Hjelpeorganisasjonen uttrykker dyp sorg over dødsfallet.
Russisk kritikk
Det syriske regimet og Russland er svært kritiske til De hvite hjelmene og har anklaget de frivillige for å være utenlandske spioner og terrorister som har iscenesatt kjemiske angrep.
Gruppen, som har over 3.000 medarbeidere i opprørskontrollerte områder, oppgir å ha reddet tusenvis av liv.
I forrige uke anklaget en talskvinne for det russiske utenriksdepartementet, Maria Zakharova, Le Mesurier for å være en britisk spion med opphold flere steder i verden, blant annet i Midtøsten og på Balkan.
– Gitt Vestens rolle i å undergrave stabiliteten i disse regionene, er det ikke vanskelig å tenke seg hva den britiske etterretningsoffiseren gjorde der, sa hun.
(©NTB)",180
"Farevarsel: Advarer om vanskelige kjøreforhold fra torsdag kveld
Storm. Det er varslet full vestlig storm fredag morgen, en vindretning som vil merkes veldig godt langt inn o ver land, slik som her i Trondheim under et uvær i februar 2015. Foto: Frank Lervik
Vindfullt. Det vil blåse vestlig storm i Trøndelag fredag. Kartet viser vindsituasjonen klokken 03 natt til fredag. Feltene med lilla er områdene med sterkest vind. Foto: Kart: wxcharts.eu
Værsituasjonen. Dette lavtrykket langt nord i Norskehavet vil prege værsituasjonen i Trøndelag det neste døgnet. Foto: Kart: wxcharts.eu
Snøbyger. Meteorologisk institutt varsler sludd - og snøbgyger i Trøndelag fredag, til dels som regnbyger på kysten. Foto: Glen Musk
Meteorologisk institutt sendte torsdag formiddag ut et gult farevarsel for landsdelen.
Kombinasjonen sterk vind opp i full vestlig storm og snø vil gi vanskelige kjøreforhold i Trøndelag fra torsdag kveld.
Det heter i farevarselet at det «fra sent torsdag kveld og til fredag kveld er det ventet lokalt vanskelige kjøreforhold på grunn av snø i kombinasjon med sterk vind».
Advarer om lokale forsinkelser
Det advares mot at de vanskelige kjøreforholdene kan gi lokale forsinkelser.
Så kraftig vind fører normalt også til innstillinger og forsinkelser for båt - og fergeruter.
Det blåser torsdag ettermiddag sørvestlig sterk kuling til liten storm på kysten.
I kveld dreier vinden på vest. Dette er en vindretning som merkes godt også langt inn over land. Vinden vil øke gradvis utover ettermiddagen og kvelden.
Full vestlig storm fredag morgen
I morgentimene fredag vil det blåse full vestlig storm, vinden minker etter hvert til liten storm. Om ettermiddagen dreier vinden på nordvest og minker til sterk kuling og om kvelden til liten kuling.
Varsler sludd og snø fredag
Regnet i Trøndelag går fra torsdag kveld over til snøbyger i høyere strøk. Snøgrensen vil ligge mellom 300 og 600 meter, melder Meteorologisk institutt.
På fredag viser varselet sluddbyger og snøbyger. Nedbøren kommer til dels som regnbyger på kysten.
Prognosene viser fem til 15 millimeter nedbør fredag. Der all nedbøren kommer som snø betyr det 15 centimeter.
Få de siste værnyhetene: Gjør som 20 100 andre - følg VærAdressa på Facebook",252
"Myndighetene utvider portforbudet i Chile
En demonstrant sender en tåregassbeholder i retur til politiet under sammenstøt i Santiago søndag. (Foto: Esteban Felix / AP / NTB scanpix.) En demonstrant blir tatt hånd om av politiet etter nye demonstrasjoner søndag. (Foto: Esteban Felix / AP / NTB scanpix.) Mer... 10.000 soldater er utplassert i gatene. (Foto: Esteban Felix / AP / NTB scanpix.) Mer...
Portforbudet varer fra klokken 19 søndag kveld til solen står opp mandag morgen. Nærmere 10.000 soldater er utplassert i gatene, blant annet for å håndheve portforbudet.
– Folk bør være rolige og holde seg hjemme, sier forsvarssjef Javier Iturriaga.
Søndag var demonstranter nok en gang samlet i Santiagos gater, etter en natt hvor uroen krevde i alt syv menneskeliv.
Samme dag ble det også erklært unntakstilstand nord og sør i landet.
Det er innført portforbud i byene Valparaíso, Temuco, Punto Arenas, Concepcion, Coquimbo og Rancagua, ifølge regjeringen i landet.
Frustrasjon
Opptøyene startet fredag etter studentledede protester som ble utløst av en økning i prisen på metrobilletter. Demonstrasjonene har etter hvert gått over til å være uttrykk for økende frustrasjon over andre sosiale og økonomiske problemer.
President Sebastián Piñera svarte på de voldsomme opptøyene fredag med å innføre en to uker lang unntakstilstand. Dermed patruljerer soldater i Santiagos gater for første gang siden general Augusto Pinochets militærdiktatur tok slutt i 1990.
Lørdag kunngjorde myndighetene at prishoppet utsettes, men demonstrasjonene fortsatte. Blant annet er mange misfornøyde med høyere priser på helse- og tjenestetilbud, lavere pensjoner og økte forskjeller.
Soldater i gatene
Piñera har erkjent at folk i gatene har «gode grunner» til å demonstrere, men har bedt dem om å være fredelige.
Flere mennesker er døde etter branner og plyndringer i Chile. Brannmannskaper har funnet fem døde etter at en klesfabrikk ble plyndret under opptøyene.
Lørdag omkom to personer i et supermarked i Santiago, der det også ble meldt at folk plyndret og satte fyr på butikker i morgentimene. Med de siste fem omkomne er antall døde i opptøyene i helgen oppe i syv personer.
Opptøyene har ført til store materielle ødeleggelser.",220
"Stjerneforvalter i trøbbel har begynt nedsalget i Thin Film
Neil Woodford måtte i juni stenge sitt største fond på grunn av massiv kundeflukt. Ifølge selskapet ble avgjørelsen tatt for å sikre at investorenes interesser blir ivaretatt. (Foto: HANDOUT/Reuters/NTB Scanpix)
En rekke dårlige investeringer over de siste årene har i sommer innhentet en av Storbritannias mest kjente fondsforvaltere, Neil Woodford. Kundene begynte i år for alvor å bli lei av dårlige resultater, og trakk pengene sine ut av Woodford-fondene. Det skapte problemer for fondet som sitter på en rekke sure investeringer i små selskaper med illikvide aksjer.
I begynnelsen av juni sjokkerte Woodford kundene og hele finansbransjen i London med å stenge nødutgangen i hans største fond, ifølge Financial Times. Kundene ble låst inne, for å gi Woodford tid til å kvitte seg med lite likvide investeringer i et storstilt brannsalg.
Nyheten bidro til kursfall i de to Oslo Børs-noterte selskapene Idex og Thin Film Electronics der Woodford-fond er blant de største aksjonærene. Begge disse selskapene har ikke vært noen god investering for Woodford de siste årene.
Mens Thin Film-aksjen har falt nær 95 prosent i verdi de siste tre årene, har Idex falt 77 prosent i den samme perioden.
Dumper Thin Film
Onsdag kveld flagget Woodford Investment Management at fond de forvalter har solgt nær 50 millioner aksjer i Thin Film Electronics. Woodfords totale eierandel i Thin Film faller dermed til 23,2 prosent.
DN har kontaktet Woodford og fikk torsdag ettermiddag et svar fra selskapets eksterne PR-rådgivere.
– Woodford vil ikke kommentere denne saken, skriver Matthew Jones i kommunikasjonsbyrået Four.
– Avgjørelsen om å forlenge stengningen av handelen i fondet ble tatt for å sikre at investorenes interesser blir ivaretatt. Det gir Neil og hans team den nødvendige tiden til å gjennomføre endringer i porteføljen som tidligere skissert for å levere det best mulige utfallet for investorene, skrev Woodford i en pressemelding i begynnelsen av juli.",213
"Skal fly julestjerne-formasjon med nye kampfly
Kampfly i julestjerne-formasjon over Trondheim i fjor. Foto: Richard Sagen
Tre Hercules-fly i formasjon over Trondheim torsdag. Foto: Frank Cadamarteri
Det er fly av denne typen, altså F-35-kampfly, som skal fly formasjon over Trondheim fredag. Foto: Morten Hanche / Forsvaret
Anledningen for formasjonsflygingen er den tradisjonelle julemarkeringen som Luftforsvaret gjør hvert år.
- Akkurat nå har vi fløyet over Trondheim med Hercules-fly, opplyser Stian Roen i Luftforsvaret til Adresseavisen torsdag.
Flyene kommer fra 335-skvadron.
Fredag er det planlagt formasjonsflygning med F-35 og F-16 over flere deler av landet. F-35 vil fly sør for Ørland, og F-16 vil fly nord i landet, opplyser forsvaret i en pressemelding.
Nytt av året er altså at den tradisjonelle «julestjerna» over Trondheim vil være en formasjon med F-35-fly fra Ørland flystasjon.
I pressemeldingen som ligger ute på forsvarets hjemmeside er sjef for 332-skvadron, oberstløytnant Ståle «Steel» Nymoen, sitert på at dette er en fin anledning til å trene på formasjonsflyging med flere kampfly.
- Hensikten med treningen er å øve på å planlegge, koordinere og gjennomføre formasjonsflyging med flere kampfly. Kampflyene vil også legge seg i en julestjerneformasjon over deler av landet for å markere slutten på året, heter det i pressemeldingen.
- Planen fredag var egentlig å fly over flere steder på Østlandet. Der ser det ut til at vi får vær-utfordringer, men på den positive siden er at vi flyr over deler av Vestlandet. Det skjer ikke så ofte, sier Roen.
Foreløpig plan lagt ut torsdag:
335-skvadrong med C-130J fly:
over Trondheim rundt klokken 12:30 dersom været tillater det.
332 skvadron med F-35 flyr fredag
11.35 Trondheim, 12.00 Molde, 12.05 Ålesund, 12.25 Bergen, 12.35 Haugesund, 12.40 Stavanger.
331 skvadron med F-16 flyr fredag:
11.00 Bodø, 11:20 Leknes, 11.25 Svolvær, 11.30 Stokmarknes, 11.30 Sortland, 11.40 Andøya, 11.55 Tromsø, 12.00 Finnsnes, 12.00 Sørreisa, 12.05 Bardufoss, 12.15 Harstad, 12.20 Narvik, 12.20 Evenes, 12.40 Fauske, 12.45 Bodø.
Ifølge Roen kan ruten bli endret dersom været krever det. Forsvaret skriver på sin hjemmeside at ruten der vil være kontinuerlig oppdatert.
Du finner den oppdaterte ruten her.
Flyrutene vil være i henhold til gjeldende regelverk for lavtflyging, skriver Forsvaret.",259
"Sterling-show sikret City tre viktige poeng i gullkampen
FOTO: Steven Paston / PA / AP / NTB scanpix Raheem Sterling ble tomålsscorer da Manchester City slo Crystal Palace søndag.
Crystal Palace-Manchester City 1 – 3
Sterling sørget for at City tok en oppskriftsmessig trepoenger mot hjemmesvake Palace. Luka Milivojevic reduserte for vertene på tampen.
Seieren gjør at den regjerende seriemesteren holder dampen oppe i gullkampen. Med fem gjenstående oppgjør har de lyseblå alt i egne hender.
Innspurten blir derimot av det meget spennende slaget. Liverpool puster Pep Guardiolas menn tungt i nakken, og City møter Tottenham og Manchester United de to kommende rundene. Alt ligger med andre ord til rette for en nervepirrende sesongavslutning.
Vakker avslutning
Sterling har vært glimrende denne sesongen og noterte seg for sin 16. scoring for sesongen etter et kvarter. Lynvingen ble vakkert spilt gjennom av Kevin De Bruyne, og fra spiss vinkel banket han ballen i motsatt kryss.
Det var for øvrig De Bruynes første målgivende i ligaen siden sesongavslutningen i mai 2018.
Scoringen burde derimot kommet tidligere. Fem minutter tidligere kunne Sterling enkelt pirke inn ledelsen i det åpne buret, men presterte heller å sette ballen til side for mål. Heldigvis for 24-åringen kom revansjen like etterpå.
Assistkongen Sané
Ledelsen burde vært doblet like før pause. Hele fire City-spillere kastet seg fram i boksen for å avslutte, men tross de svære mulighetene fikk vertene avverget.
Leroy Sané overtok tittelen som sesongens assistkonge da han serverte Sterling med et hardt innlegg, som briten styrte sikkert i mål med en lur avslutning. Det var Sanés 17. målgivende og Sterlings 17. mål for sesongen.
James McArthur skaffet Palace frispark i meget god posisjon, og den sjansen tok Milivojevic vare på ti minutter før slutt. Kapteinen utnyttet et hull i muren og fikk sneket ballen inn i keeperhjørnet til Guardiolas store frustrasjon.
Palace presset på for poeng i sluttminuttene, noe som skapte store kontringsrom for gjestene. Da Aaron Wan-Bissaka bommet på en tunnelpasning, viste City ingen nåde. De Bruyne satte på turboen og serverte offsideplasserte Gabriel Jesus, som fastsatte sluttresultatet til 3 – 1.
(©NTB)",315
"Thingnes Bø tangerte Bjørndalen-rekord: – Helt vanvittig
Johannes Thingnes Bø etter verdenscupseieren i Ruhpolding 20. januar. FOTO: MATHIAS MANDL / GEPA PICTURES
Johannes Thingnes Bø leverte bunnsolid på standplass under verdenscuprennet i Canmore.
Verdenscuplederen skjøt fullt hus på intervallstarten. Dermed kunne han cruise inn til nok en suveren seier.
– Det er komplett. Det er helt vanvittig av Johannes Thingnes Bø, ropte NRK-kommentator Andreas Stabrun Lie etter at stryningen senket de fire siste blinkene.
Vetle Sjåstad Christiansen ble nummer to og Lars Helge Birkeland nummer fire.
Selv fortalte Thingnes Bø at han bare tok løpet som «en treningstur».
– Jeg tenkte å ta løpet i dag som trening. Det var ikke et løp jeg ville vinne. For å vinne må du satse. I dag prøvde jeg bare å gjøre ting rolig og enkelt, sa Thingnes Bø til NRK etter seieren.
FÅTT MED DEG DENNE? Oppløst i tårer etter samboerens VM-gull, men hun tror ett øyeblikk blir større
Seier nummer tolv denne sesongen
– Det er fantastisk gjennomført å komme hit og banke inn 20 treff, sa ekspert Ola Lunde.
Seieren var Thingnes Bøs tolvte i verdenscupen denne sesongen. Dermed tangerte han Ole Einar Bjørndalens rekord fra sesongene 2004/2005 og 2006/2007.
– Det er stort. Når du har tangert en Bjørndalen-rekord, har du oppnådd noe «gæli», som man sier, sa Thingnes Bø til NRK.
Det er Martin Fourcade som holder selve rekorden. Franskmannen vant 14 renn i 2016/2017-sesongen.
LEST DENNE? Fourcade sliter med formen før VM: – Jeg kjenner ikke meg selv igjen
Mot dobbelt norsk
Vetle Sjåstad Christiansen leverte også et imponerende løp. 26-åringen lå an til pallplass, men fikk én bom på siste skyting.
Det ble likevel en meget god dag for Sjåstad Christiansen. Tiden hans holdt til en annenplass - og dermed dobbelt norsk.
Lars Helge Birkeland så ut til å kunne sikre trippelt norsk, men var ikke kjapp nok til å tukte Alexandr Loginov, som tok tredjeplassen.
Dermed ble det fjerdeplass for Birkeland. Det var tangering av karrierens beste resultat for Birkenes-løperen.
Rennet var opprinnelig 20 kilometer langt, men ble kuttet ned til 15 kilometer grunnet sprengkulde.",146
"Cupmareritt for Barcelona. Valencia knuste Messis dobbeltdrøm.
Lionel Messi var en slagen mann etter å ha tapt mot Valencia. Foto: Miguel Morenatti / AP / NTB scanpix
Valencia-spiss Kévin Gameiro feirer scoring i cupfinalen mot Barcelona. Foto: Miguel Morenatti / AP / NTB scanpix
Scoringer av Valencia-spissene Kévin Gameiro og Rodrigo før pause ble avgjørende for utfallet.
Barcelona måtte klare seg uten sin opererte spissjuvel Luis Suárez, men stilte ellers med tilnærmet fullt mannskap i Sevilla. Der kom mannskapet til Ernesto Valverde til kort.
Første omgang var snaut halvspilt da Gameiro vendte bort Jordi Alba og hamret ballen i mål bak Barcelonas nederlandske keeper Jasper Cillessen.
Ufortjent var det ikke at Valencia tok ledelsen. Etter kun fem minutter trodde nemlig de fleste at Rodrigo skulle sendt laget i ledelsen. Spissen utnyttet en stor feil i Barcelona-forsvaret og rundet keeper Cillessen, men avslutningen som fulgte ble reddet på strek av en oppofrende Gerard Pique.
Tok grep
Barcelona hadde ballen mye før pause, men scoringene kom i egen ende av banen. Nevnte Rodrigo gjorde 2-0 etter 33 minutters spill da han fikk avslutte umarkert med hodet fra god posisjon.
I pausen tok Barcelona-trener Valverde grep og sendte både Arturo Vidal og Malcom på banen.
Etter ti minutters spill var Barcelona nær ved å spille seg inn i leken igjen da Lionel Messi vartet opp med noen sekunders magi. Argentineren danset forbi to motspillere inne i 16-meteren og satte ballen i stolpen med yttersiden av foten. Returen tok Valencia-forsvaret seg av.
Enkelt for Messi
17 minutter før full tid kom så Messi-scoringen. Argentineren var våkent framme og fikk en enkel jobb med å trille ballen i mål etter at Valencia-keeper Jaume Domenech hadde gitt retur på en heading fra Barcelona-forsvarer Clément Lenglet.
I forkant av lørdagens cupfinale pågrep spansk politi 23 personer i forbindelse med det som omtales som «episoder» i finalebyen Sevilla. Fem polititjenestemenn skal ha blitt lettere skadd under pågripelsene.
Politiet ønsket ikke å gi ytterligere kommentarer, men ifølge lokale medier skal de pågrepne tilhøre en gruppering Barcelona-fans.
(©NTB)",242
"Phil Neville – en gentleman
SJEF: Phil Neville samler spillerne sine etter hver kamp. Men hvorfor fikk han jobben? FOTO: JEAN-PAUL PELISSIER/NTB SCANPIX
Ikke hadde han trent noe lag, ikke hadde han søkt på jobben, ikke visste han stort om kvinnefotball. Hvordan kunne det engelske fotballforbundet plukke ham som landslagssjef?
På grunn av navnet. Og potensialet. Og evnen til å tenke litt annerledes.
Ingen fotballbrødre har flere landskamper for England enn brødrene Gary og Phil Neville. De var United-legender som tilhørte den erkemaskuline delen av fotballen. I kveld leder Phil Neville England mot Norge i den første kvartfinalen i VM.
Han er mesterskapets mest profilerte manager. Fordi han kommer der han kommer fra. Han har kopiert dresskoden til herrelandslagets manager Gareth Southgate etter oppfordring fra jentene. Og han har fullført UEFAS høyeste trenerutdannelse Men utnevnelsen av ham i januar i fjor vakte sterke reaksjoner. Noe tilsvarende kunne ikke skjedd med herrelandslaget.
Det første han gjorde var å konferere med sin tvillingsøster Tracey, som er landslagssjef i netball (en form for basketball) etter å ha hatt en lang aktiv karriere i sporten, som er en populær idrett på de britiske øyer. «Jeg spurte henne om det var annerledes å trene jenter». «Glem det», var svaret, forteller han i et intervju med The Guardian.
Broren Gary fikk 85 landskanper for England, Phil 59. Han fikk 263 kamper for United og 242 for Everton før han la opp i 2013.
Da Ole Gunnar Solskjær avgjorde mesterligafinalen i 1999, satt Phil Neville på benken mens Gary spilte høyreback. Opplevelsen i Barcelona den maikvelden sitter for evigheten.
Da drømte han ikke at han 20 år senere skulle lede England i VM. Nå elsker han den ferske jobben sin. Mange holder England som favoritt mot Norge, men gentleman Phil har respekt for Norge. Og England har variert mye i kvalitet i de kampene de har spilt til nå.
Årets fotball-VM er uansett utfall et veiskille i sporten. Aldri har det vært større oppmerksomhet, aldri heftigere TV-tall. Og i England pøses det nå inn ressurser i kvinnefotballen. Det er blant annet som resultat av Phil Nevilles suksess med landslaget. Får han en ny finaleopplevelse 20 år etterpå?",171
"Demonstrasjonene raser videre i Beirut
FOTO: Foto: Hussein Malla / AP / NTB scanpix Demonstranter løper av gårde mens politiet kaster tåregass mot dem. 130 personer har blitt skadd i helgens demonstrasjoner, ifølge Røde Kors og sivilforsvaret.
FOTO: Foto: Hussein Malla / AP / NTB scanpix Folk fra sivilforsvaret hjelper en skadd demonstrant bort fra uroen etter et sammenstøt med sikkerhetsstyrker. Mandag skal nasjonalforsamlingen begynne samtaler, med mål om å utnevne en ny statsminister.
Helgens sammenstøt har vært de verste siden demonstrasjonene, som førte til statsminister Saad Hariris avgang, brøt ut i midten av oktober. Demonstrasjonene har for det meste vært fredelige.
Landets statlige nyhetsbyrå opplyser at angripere har satt fyr på to av regjeringspartienes kontorer i Nord-Libanon.
Sikkerhetsstyrkene har benyttet gummikuler, tåregass og vannkanoner for å holde demonstrantene unna. Røde Kors og sivilforsvaret sier om lag 130 har fått lettere skader, og at de fleste har blitt behandlet på stedet.
Åpner granskning
Innenriksminister Raya al-Hassan åpnet søndag en granskning av sammenstøtene, som hun sier har ført til skader for både demonstrantene og sikkerhetsstyrkene. Hun sier hun ser på sammenstøtene med bekymring, sørgmodighet og sjokk.
Al-Hassan gir «infiltratører» skylden for volden og sier demonstrantene bør være varsomme overfor folk som vil utnytte demonstrasjonene for politisk vinning.
Demonstrantene ropte søndag slagord mot sikkerhetsstyrkenes inngripen, og ba om en uavhengig ny statsleder som ikke er tilknyttet noen av landets etablerte politiske partier.
Hariri kan komme tilbake
Mandag skal nasjonalforsamlingen starte konsultasjoner med mål om å utnevne en ny statsminister.
Etter flere ukers krangling og til tross for oppfordringer fra demonstrantene om å innsette en teknokratisk regjering, virker politikerne ifølge nyhetsbyrået AP å være innstilt på å gjeninnsette Hariri som statsminister.
Demonstrantene har gjort det klart at det ikke vil bli akseptert.
– Jeg kom tilbake i dag for å presse nasjonalforsamlingen til å ta det riktige valget og velge en statsminister fra utenfor de politiske partiene. Om de ikke velger en akseptabel statsminister, kommer vi tilbake igjen og igjen, sier demonstranten Chaikb Abillamah.",320
"Carlsen vant Norway Chess
Magnus Carlsen vant Norway Chess før siste dag. Foto: Carina Johansen / NTB scanpix
Turneringen i Stavanger avsluttes fredag når Carlsen møter regjerende mester Fabiano Caruana. Nordmannen leder med fire poeng, og ingen har dermed mulighet til å ta ham igjen på turneringens siste dag.
Karrierens andre Norway Chess-triumf ble klart etter at 2.-plasserte Levon Aronian tapte sitt parti for Caruana.
– Det ble etter hvert en veldig behagelig dag på jobben. Ganske tidlig føltes det som det var teknisk så å si vunnet, sa Carlsen etter at han vant sitt parti.
Ga opp
Torsdag spilte han med hvite brikker mot kineseren. Begge spillere vartet opp med et par overraskende trekk, og nordmannen ofret tidlig en bonde. Likevel skaffet Carlsen et overtak både i stilling og på klokka.
Etter 20 trekk var han svært positiv i skrifteboden.
– Det ser ut som jeg står veldig, veldig godt, sa Carlsen.
Han fortsatte å kjøre på og skaffet seg et stort overtak i det som var et underholdende parti. Etter 42 trekk hadde motstanderen kun litt over minuttet igjen, mens Carlsen hadde 45 minutter.
Etter 44 trekk ga kineseren opp, og seieren var et faktum.
Carlsen har dermed spilt 67 klassisk sjakkpartier på rad uten tap. Han har også vunnet samtligeåtte partier så langt i turneringen. Seks av seirene har kommet i armageddon.
Vunnet alt i år
Carlsen leder turneringen fire poeng foran Aronian før den niende og siste runden av turneringen. Aronian har dermed ingen mulighet til å ta igjen verdenseneren. Carlsen fortsetter dermed i en svært imponerende trend. Han har gått til topps i alle turneringer i år.
Med 13 av 16 mulige poeng, og nestemann med ni poeng, er turneringsseieren i boks. Sist Carlsen vant turneringen i Rogaland var i 2016.
Reglene sier at svart vinner om det ender med remis i armageddon. Hvit har ti minutter i armageddon, mens svart har sju. I armageddon får vinneren 1,5 poeng og taperen 0,5.",164
"FN tror EU vil tjene stort på handelskrig mellom USA og Kina
EU kan tjene stort hvis det skulle bli en full handelskrig mellom USA og Kina, ifølge ny FN-rapport. (Foto: Bela Szandelszky/AP/NTB Scanpix)
UNCTAD – FNs generalforsamlings hovedorgan for handels-, investerings- og utviklingsspørsmål – har sett på konsekvensene av handelskrigen mellom USA og Kina, samt de ventede effektene av en betydelig tolløkning som kan tre i kraft 1. mars.
I rapporten heter det at «bilaterale tollavgifter endrer global konkurranseevne til fordel for bedrifter som opererer i land som ikke er direkte berørt av dem».
UNCTAD-rapporten spår at EU kan bli den største vinneren som følge av konflikten mellom stormaktene Kina og USA. Unionen anslås å kunne tjene 70 milliarder dollar.
Tollsatsene kan øke
Partene har tatt en pause fra handelskrigen for å forhandle om en handelsavtale. Hvis ingen avtale når fram 1. mars, vil USA øke tollavgiftene fra 10 til 25 prosent på kinesiske varer.
– De landene som forventes å ha størst nytte av konflikten mellom USA og Kina, er de som er mer konkurransedyktige og har økonomisk kapasitet til å erstatte amerikanske og kinesiske firmaer, heter det i rapporten.
Ifølge rapporten kan Japan, Mexico og Canada tjene 20 milliarder dollar hver ekstra. Også Australia, Brasil, India og Filippinene har også merket «betydelige effekter».
Valutakrig
Handelskrigen har imidlertid også hatt negative konsekvenser for den globale handelen, noe som særlig har gått utover markedene.
Den største bekymringen, ifølge rapportens forfattere, er effekten handelskrigen vil ha på en fortsatt skjør global økonomi. Dette er spesielt bekymringsfullt hvis handelsspenningen ender med en valutakrig, noe som vil true muligheten til mennesker og selskaper over hele verden å betale dollar-dominert gjeld, heter det i rapporten.
I rapporten trekkes soyabønnemarkedet fram, hvor Brasil nå har blitt den største leverandøren til Kina. Siden omfanget og varigheten er uklar, har de brasilianske produsentene vært motvillige til å ta investeringsbeslutninger de kan tape på dersom avgiftene fjernes. Brasilianske selskaper som kjøper soyabønner, kommer derimot til å tape når prisene ubønnhørlig går opp.",227
"En av landets mest verdifulle festivaler
Tawakkol Karman, som fikk Nobels fredspris i 2011, besøkter Isfit på åpningsdagen. Foto: Morten Antonsen
En av Europas viktigste studentfestivaler pågår i Trondheim. Når Isfit blir avsluttet lørdag, har deltakerne vært gjennom en rekke debatter om brennbare temaer. Innvandring, bølgen av mennesker som flytter og flykter fra den fattige til den rike verden, er årets hovedtema.
Studentersamfundet og deres medarrangører fortjener ros for at de har sydd sammen et sterkt program med innledere som i mange tilfeller er internasjonale kapasiteter på temaene de snakker om. Isfit har dermed større perspektiver å by på enn mange av debattene som preger norske medier.
I kveld kommer for eksempel den sørsudanesiske legen Evan Atar Adaha til Samfundet. Han har hjulpet mennesker med å flykte fra konflikten i Sør-Sudan og skal delta i en debatt om verden har behov for et bedre flyktningesystem.
Arbeidsinnvandring og menneskehandel er blitt diskutert de siste dagene, og lørdag skal studentene debattere høyreekstremisme og islamisme. Lørdag blir det også markert at studentenes fredspris er blitt utdelt under Isfit i 20 år. Debattene er åpne for et vanlig publikum, og vi anbefaler et besøk, for ordskiftet er preget av høyt kunnskapsnivå og har ofte høyere temperatur enn vi er vant til.
Siden festivalen ble arrangert første gang i 1990, har over 6000 studenter fra 115 land kommet til Trondheim for å diskutere aktuelle spørsmål. Studenter fra land som har vært i alvorlige konflikter, har møttes i Trondheim for å snakke fredelig sammen.
På 90-tallet møttes for eksempel serbiske og kroatiske studenter i Trondheim mens folkeslagene deres lå i bitter borgerkrig. De ble gode venner under Isfit og var enige om at krigen var den verst tenkelige løsningen på problemene.
Isfit bidrar til å gi oss bedre innsikt i internasjonale konflikter. Denne innsikten tar studentene med seg hjem. Mange av dem blir ressurspersoner i landene de kommer fra, og noen går inn i politikken. Derfor er Isfit en av de mest verdifulle festivalene vi har i Norge.",251
"Stjerneskuddet Hovland fortsetter å imponere
FOTO: David J. Phillip / AP / NTB scanpix Nybakt proffspiller Viktor Hovland hentet seg inn etter en dårlig start med bogey på første hull fredag. Foto:
Hovland lå på 72.-plass etter torsdagens førsterunde. Han gikk to under par. Andre runde startet tungt for Hovland. Han fikk bogey på det første hullet, men tok seg inn med par og fire birdies på de andre hullene.
Dermed klatrer nordmannen opp på 58. plass på lista. Da alle var ferdigspilt, hadde han klart cutten og er videre til de to siste rundene i helga.
Det var en imponerende innhenting etter første hull, med tre hull på par, før han slo til med birdie på hull fem. Han gjorde det samme på hull sju, og var en under par etter ni hull og halvspilt for dagen. Med to birdie på hull 11 og 17 tok han seg inn ytterligere og endte på tre under par totalt for runden.
Langt til toppen
Fem under par sammenlagt er imidlertid et godt stykke bak den helamerikanske tettrioen, der Nate Lashley leder med 14 under par totalt, foran Cameron Champ som har 13 under par, og Charles Howell III, på tredjeplassen med 12 under par.
Tidligere i måneden imponerte 21-åringen Hovland stort i selveste US Open, der han endte helt oppe på 12. plass. Plasseringen ville gitt ham drøyt to millioner kroner dersom han var proff, men som amatør og universitetsspiller kunne ikke Hovland ta imot premiepenger.
Ny-proff
Først sist helg debuterte han som profesjonell i en PGA-turnering i Cromwell, Connecticut. Der ble det 54.-plass og en premiesjekk på 16.560 dollar, eller drøyt 140.000 kroner.
For Hovland blir det svært vanskelig å spille seg inn på neste års PGA-tour. Hvem som kommer med der, styres av premiepenger, og nordmannen må sannsynligvis spille inn rundt 900.000 dollar – nærmere åtte millioner kroner – i løpet av fire turneringer resten av året.
I helgens turnering i Detroit er det i alt 62 millioner kroner i premiepenger. Vinneren får 11,2 millioner kroner, mens det er premiepenger på over én million til de 16 beste spillerne i feltet.",291
"Snap knuste forventningene
Snap Inc., selskapet bak Snapchat, legger tirsdag kveld frem gode resultater. (Foto: Lucas Jackson/Reuters/NTB Scanpix)
Aksjekursen i Snap Inc. bykset umiddelbart opp ti prosent da kvartalsrapporten som viser brukervekst ble lagt frem tirsdag kveld etter børsslutt.
Forventningene til kvartalsrapporten var stor etter at Twitter la frem meget gode resultater før børsene åpnet tirsdag. Twitter-aksjen var tirsdag opp over 15 prosent, mens Snap-aksjen var opp vel fire prosent i ordinær handel.
Og Snap sviktet ikke forventningene. Snapchat kan for første gang på tre kvartaler vise til en oppgang i antall brukere. Årsakene er delvis en ny app for brukere av operativsystemet Android, og at eksisterende populære funksjoner og show fortsatt er populære.
Antall brukere økte fra 186 millioner i siste kvartal ifjor til 190 millioner i første kvartal i år. Trenden er altså snudd, men dette er fortsatt marginalt færre enn de 191 millionene brukere for et år siden. Analytikerne hadde på forhånd i snitt spådd 187,2 millioner brukere.
En utfordring for Snap er også at brukerne bruker mer tid på Snapchat, som møter tøff konkurranse fra Facebook-eide Instagram. Snap har derfor lansert rundt femti nye show sist kvartal.
Snaps inntekter økte med 39 prosent til vel 320 millioner dollar, mot analytikernes konsensus på knapt 307 millioner dollar. Inntektene kommer fra salg av annonser på appen.
Inntektene per bruker økte også med 39 prosent mot samme kvartal ifjor, til 1,68 dollar per bruker.
Men Snap taper fortsatt penger, men mindre enn for et år siden. Selskapet har et negativt nettoresultat på 310 millioner dollar, tilsvarende 23 cent per aksje, mot 386 millioner dollar, eller 30 cent per aksje, for et år siden.
I motsetning til konkurrenter som Facebook og Google har ikke Snapchat i nevneverdig grad vært plaget av brudd på personverninnstillinger eller misbruk i større grad.
Tidligere denne måneden lanserte Snapchat også en plattform for gaming som det er knyttet forventninger til.
En knapp time ut i etterhandelen hadde den verste euforien lagt seg og Snap-aksjen var opp to prosent.",219
"Haver-Løseth suste ned til sterk topplassering i comebacket
FOTO: Alessandro Trovati, AP / NTB scanpix Nina Haver-Løseth imponerte i Levi.
Det ble et solid verdenscupcomeback for Nina Haver-Løseth.
Lørdagens pall i Levi: Mikaela Shiffrin (i midten) vant foran Wendy Holdener (t.v.) og Katharina Truppe.
I sitt første renn i verdenscupen etter skaden hun pådro seg i Semmering like før nyttår, leverte Haver-Løseth solid kjøring på direkten.
– Det var veldig godt å ha det overstått. Det var godt å kjenne litt på nervene igjen. Det er et par år siden jeg har stått på start, og det kriblet skikkelig i magen, sa Haver-Løseth til NRK etter comebacket.
Amerikanske Mikaela Shiffrin vant 1,78 sekunder foran Wendy Holdener fra Sveits. Dermed tok hun sin 41. slalåmseier i verdenscupen.
Østerrikske Katharina Truppe ble nummer tre. Petra Vlhová som ledet etter første omgang, kjørte ut i finaleomgangen.
SETT DENNE? Vært i skyggen av Svindal og herrelandslaget: – Vi begynner å stå på egne bein nå
Martti Kainulainen, Lehtikuva / NTB scanpix
Kriblet skikkelig
Det er nesten elleve måneder siden Haver-Løseth pådro seg et brudd i et leggbein og en meniskskade i Østerrike. Det syntes ikke at hun hadde vært borte fra verdenscupsirkuset i nesten ett år.
Også etter første omgang i finske Levi lå den norske 30-åringen på 5.-plass, da 1,46 sekunder bak Vlhova.
– Jeg kjørte litt pinglete ned henget og gjorde et par feil jeg tror kostet tid, men det er godt å vite at jeg har litt å gå på, sa Haver-Løseth til NRK etter første omgang.
I finaleomgangen lå hun som nummer to da hun kom i mål, etter å ha levert nok en solid omgang.
Lehtikuva / Reuters / NTB scanpix
Fire av fem
Fire av de fem norske alpinistene tok seg til finaleomgangen, etter at Kristin Lysdahl kjørte ut i første omgang.
Mina Fürst Holtmann kjørte seg opp tre plasser og ble nummer 12 i Levi, 4,10 sekunder bak Shiffrin.
Maren Skjøld kjørte seg opp fra 24.- til 17.-plass (+4,64), mens Thea Louise Stjernesund ble nummer 21 (+4,80). Sistnevnte falt fire plasser i finaleomgangen.
(©NTB)",319
"Talentene trigger Lagerbäck
Erling Braut Haaland (t.v.) og landslagstrener Lars Lagerbäck på tirsdagens trening på Ullevaal.
Ungt, talentfullt og fremtidsrettet. Det er de tre ordene som frister Lars Lagerbäck til å fortsette som norsk landslagssjef, enten vi kommer til neste års EM-sluttspill eller ikke.
To kamper, seks poeng
– Ja, det er klart. Dette laget har veldig mye fremtid i seg. Så får vi se om jeg føler meg for gammel, sier Lars Lagerbäck foran årets siste landskamp på hjemmebane.
Færøyene kommer fredag kveld til en arena svensken aldri har tapt på som sjef for Norge. Han har kun tapt der som sjef for Island.
Og det er ikke tema å tape for Færøyene. Tvert i mot, han skal ha seks poeng mot Færøyene og Malta (mandag), så er sannsynligheten stor for at det ikke holder til avansement og da venter playoff i slutten av mars.
Ny sentrallinje
Men Lagerbäck må se lenger enn det også. Og grunnene til at han er blitt så glad i dette laget er all ungdommen han har rundt seg.
I Kristoffer Ajer, Sander Berge, Martin Ødegaard og Erling Braut Haaland ser han en ny sentrallinje vokse fram.
Når EM er over, starter kvalifiseringen inn mot VM i Qatar i 2022. Når det mesterskapet spilles er Lagerbäck 74 år.
– Bare et tall, er beskjeden han har fått fra blant andre Joshua King.
– Jeg lover et svar snart, men nå må vi ta disse to kampene først, sier Lagerbäck.
Han må klare seg uten Martin Ødegaard, men han kan kanskje få se målmaskinen Erling Braut Haaland score sitt første mål på A-landslaget.
Han har hamret inn scoringer i østerriksk liga og mesterligaen. Og på det norske U21-landslaget.
Men Lagerbäck minner om at det er hard kamp om spissplassene. – Vi skal prøve å få til tingene som gjør at vi kan lykkes i omspillet, sier han. Og Haaland er med i de planene.
Kampstart Norge - Færøyene fredag er 18.00 på Ullevaal stadion.",192
"Demokrati fortsatt under press
Bildet er tatt 10. november 1989 og viser folk fra Vest-Berlin som gir innbyggere fra Øst-Berlin en hjelpende hånd slik at de kommer seg opp på muren. Foto: NTB scanpix/AP/Jockel Finck
Byggverket ble reist i 1961 og ble symbolet på delingen av Europa i en USA-vennlig og en Sovjet-vennlig del under den kalde krigen. Da «skammens mur» falt i 1989, innebar det kommunismens kollaps og begynnelsen på et samlet og mer stabilt Europa.
30-årsmarkeringen er også en påminnelse om at vi ikke kan ta frihet og demokrati for gitt. Selv om konfliktene ikke er like harde som under den kalde krigen, blir grensene tettere. Nasjonalismen har igjen blitt en politisk kraft flere steder. Politiske ledere i land som Ungarn og Polen undergraver demokratiet.
Det var myndighetene i DDR (Øst-Tyskland) som sto bak byggingen av Berlinmuren. Den strengt bevoktede muren gikk tvers gjennom det daværende Øst-Berlin og Vest-Berlin. Hensikten var å stanse den store flyktningstrømmen mot vest. Kommunistpartiet SED styrte med hard hånd og greide ikke å skape stor velstand for befolkningen. I Vest-Tyskland derimot, vokste levestandarden raskt på 1950-tallet. Diktaturet valgte derfor å bygge en mur som stengte mennesker inne og som holdt ideer og innflytelse fra vest på avstand.
Da det østtyske regimet bestemte seg for å åpne grensa 9. november 1989, hadde begivenheten en lang forhistorie som begynte med Tysklands deling etter nederlaget i andre verdenskrig. Landsdelene som var okkupert av USA, Storbritannia og Frankrike, ble til Vest-Tyskland. Den sovjetiske okkupasjonssonen ble til Øst-Tyskland.
Etter jernteppets fall har mange områder øst i Europa gjennomgått en voldsom økonomisk utvikling. Likevel er det fortsatt økonomiske forskjeller mellom de østlige og vestlige delene av Tyskland. En ny meningsmåling avdekker at halvparten av innbyggerne i øst føler seg som andreklasses borgere. Mange mener det forklarer framveksten av fremmedfiendtlighet og høyrepopulisme i denne delen av landet. Arbeidet med å hindre utenforskap og fremme samhold må fortsette.",261
"Underhuset har stemt ned brexitavtalen på nytt
Statsminister Theresa May i Underhuset tirsdag kveld. Foto: Jessica Taylor/UK Parliament via AP
Hele 391 representanter sa nei til utmeldingsavtalen i den skjebnesvangre avstemningen tirsdag kveld, mens 242 stemte for.
En kraftig forkjølt statsminister Theresa May holdt på å miste stemmen da hun fikk ordet etterpå.
Hun ber nå Underhuset ta stilling til om Storbritannia skal gå ut av EU uten avtale i stedet. En avstemning om dette spørsmålet vil bli holdt allerede onsdag kveld.
Selv anbefaler May de folkevalgte å si nei til «no deal».
- Jeg har personlig strevd med dette valget, sa May.
- Men jeg mener sterkt at det beste vil være å gå ut av på en velordnet måte med en avtale, og jeg tror fortsatt at det fins et flertall i Underhuset for en slik framgangsmåte, sa hun.
EU stiller krav
Sier flertallet nei til «no deal», noe som regnes som overveiende sannsynlig, vil det bli holdt en tredje avstemning torsdag. Der må Underhuset ta stilling til om Storbritannia skal krype til korset og be EU om en utsettelse av skilsmissen.
Kommer Storbritannia med en slik forespørsel, vil EUs medlemsland vurdere den, opplyser Preben Aamann, som er talsperson for EUs president Donald Tusk.
- Men EUs medlemsland vil forvente en troverdig begrunnelse, advarer Aamann.
En beslutning om å utsette skilsmissen vil kreve enstemmig tilslutning fra samtlige medlemsland, inkludert Storbritannia.
Krever nyvalg
Opposisjonspartiet Labour mener det riktige svaret nå vil være nyvalg.
- Regjeringen er blitt nedstemt på nytt av et enormt flertall og må akseptere at det nå er klart at regjeringens avtale er død og ikke har Underhusets støtte, sa partileder Jeremy Corbyn etter avstemningen.
May gjør det på sin side klart at Underhuset nå er nødt til å ta et valg. En søknad om utsettelse vil ikke løse problemene i seg selv, og EU vil vite hva en utsettelse skal være godt for, påpeker hun.
- Underhuset vil måtte svare på det spørsmålet. Ønsker Underhuset å avlyse utmeldingen? Ønsker det å holde en ny folkeavstemning? Eller ønsker det å gå ut med en avtale, men ikke denne avtalen? sa May.
- Disse valgene er uungåelige, advarte hun.",268
"EU-toppjobbene kan glippe for danskene
Toppjobben som president for Europakommisjonen synes å ryke for Margrethe Vestager, som i dag er EUs konkurransekommissær. (Foto: Johanna Geron/Reuters/NTB Scanpix) Frans Timmermans (til venstre) er favoritt til å overta som president i Europakommisjonen etter Jean-Claude Juncker. (Foto: Virginia Mayo/AP/NTB Scanpix) Mer...
Mandag formiddag stoppet EUs rådspresident Donald Tusk stats- og regjeringssjefenes dragkamp om fordelingen av de mektige toppjobbene i unionen. Lederne møtes på nytt på tirsdag.
Europeiske ledere hadde da diskuterte fordelingen av toppjobbene i EU hele natt til mandag, uten å komme til enighet. De fleste rykter og lekkasjer utover mandagen tyder på at danskene kan bli spilt utover sidelinjen, selv om ingenting er avgjort før alt er avgjort.
– Det er en hel kabal som skal legges, og det er en meget komplisert prosess som er meget uforutsigbar, sier Kristian Steinnes, EU-ekspert og professor ved NTNU i Trondheim.
Vestager ute, eller?
Vervet som president for Europakommisjonen etter luksembourgeren Jean-Claude Juncker er den desidert viktigste og mektigste posten som skal fylles, tett fulgt av posten som president i Det europeiske råd etter polakken Donald Tusk.
Stillingene som EUs utenrikssjef etter italienske Federica Mogherini, og president i Europaparlamentet skal også fylles.
Jobben som ny sentralbanksjef i ECB etter Mario Draghi skal også fylles i høst, og selv om denne posisjonen formelt ikke er en del av diskusjonene som nå pågår, er den en del av den store kabalen. Tyske Jens Weidmann har lenge vært favoritten, men Steinnes sier Finlands tidligere sentralbanksjef Erkki Liikanen nå har seilt opp som en het kandidat.
Maktposisjonene i EU skal etter beste evne fordeles mellom politisk tilknytning, kjønn, store og små land, og land i nord, sør og øst. I tillegg til personlige egenskaper.
– Det er vanskelig å si hvilke skillelinjer som her blir de viktigste. Men de store tunge landene har en tendens til å få det som de vil når det gjelder de tyngste postene, sier Steinnes.",225
"Solberg beklager skattetabbe i Nav-saken
FOTO: Foto: Stian Lysberg Solum / NTB scanpix Statsminister Erna Solberg (H) beklager at folk ikke har fått tilbake skattepenger de har krav på etter å ha betalt tilbake ytelser fra Nav.
Solberg sier til Dagbladet at hun er klar over at det kan bli stilt spørsmål om hennes kjennskap til trygdeskandalen. Den 9. januar er det åpen høring i Stortingets kontroll- og konstitusjonskomité om saken.
Nav-skandalen ble mer omfattende fredag. Da bekreftet Skatteetaten at den har funnet 17.500 saker der folk har betalt tilbake ytelser fra Nav uten å få igjen skattepengene de har krav på.
Skattedirektør Hans Christian Holte beklaget til dem dette gjelder, skriver NRK. Nå gjør statsministeren det samme.
– Ja. Jeg mener vi skal beklage når det offentlige gjør feil. Her har det skjedd en feil som direktoratet selv oppdaget da det gikk gjennom etterbetalinger. Skattedirektoratet har ikke endret skatten raskt nok, sier Solberg til Dagbladet.
Ifølge Skatteetaten dreier de fleste tilfellene seg om summer fra 500 til 5.000 kroner per person.
Papirløse kan være rammet
Nå melder Vårt Land at også en gruppe papirløse kan være rammet av skattetabben. En gruppe papirløse asylsøkere er avkrevd trygdeavgift uten å være medlem av folketrygden. Skattedirektoratet har ikke svart i saken, skriver avisen.
Det er Organisasjonen Mennesker i Limbo (MiL) som har sendt brev til Skattedirektoratet på vegne av de 79 asylsøkerne.
– Dette er en stor forsømmelse fra skattemyndighetene. En veldig sårbar gruppe har blitt avkrevd en avgift de aldri skulle ble avkrevd, sier Tor B. Jørgensen til avisen. Den tidligere biskopen i Den norske kirke har engasjert seg for mennesker som lever i Norge uten oppholdstillatelse.
Frem til 2011 hadde asylsøkere lov til å jobbe. Da de fikk avslag på søknaden om opphold, ble de ikke automatisk fratatt skattekortet. Mange fortsatte å jobbe og betale skatt uten å være del av folketrygden.
I brevet krever MiL at det «fastsettes et nytt skatteoppgjør for disse og at trygdeavgiften tilbakebetales».
Skattedirektoratet rakk ikke å svare Vårt Land før saken ble publisert.",323
"Buss, bil og trikk må vike for Oslo maraton
FOTO: Vidar Ruud, NTB scanpix 23.000 store og små løpere skal sette sitt preg på hovedstaden i løpet av lørdagen. De første løperne startet ved 09.30-tiden. Den siste vil være i mål ved 18-tiden. (Arkivfoto).
18 buss- og trikkeruter er rammet på grunn av Oslo maraton som startet i Oslo sentrum ved 09.30-tiden lørdag. Det er utfyllende informasjon om endringer i kollektivtilbudet på Ruters nettsider.
Trikker vil blant ikke kjøre mellom Jernbanetorget og Majorstuen. Også busser får omkjøring i Oslo sentrum.
I tillegg kommer stengte gater og veier i sentrale deler av Oslo. Dette gir svært redusert fremkommelighet flere steder i byen, særlig i Oslo sentrum og vestover. Løperne skal blant annet innom Frogner, Skøyen, Majorstuen (via Ring2), Borgen og St. Hanshaugen.
T-banen går som normalt.
Pågangen på nettsiden til Oslo maraton er så stor at sidene har til dels ligget nede på formiddagen.
Storinnrykk
– Vi har 22.600 deltagere tilsammen. På grunn av det fine været regner vi med at flere vil melde seg utover dagen. Vi forventer 23.000 deltagere, sier Stine Hartmann, kommunikasjonsansvarlig i Oslo maraton.
Løpet starter på Rådhusplassen og går vestover før løperne snur. En maratondistanse er på 42 kilometer, men det er ikke alle som skal løpe så langt. Arrangøren tilbyr også halvmaraton og egen løype for barn fra Kontraskjæret.
Den siste løperen er ventet i mål ved 18-tiden lørdag. I løpet av dagen vil temperaturen komme opp i 18 – 19 grader, og Hartmann oppfordrer alle til å stoppe på drikkestasjonene.
– Løperne må sørge for å få i seg nok væske. Vi har tidligere opplevd at løperne er blitt dehydrert på kvelden, sier Hartmann.
Har egen app
Alle som ønsker detaljert informasjon om løpet og stengte gater, kan laste ned appen til Oslo maraton.
– Der vil vi legge ut alle meldinger til løperne. Der kan man også følge sine venner og bekjente som er ute og løper, sier Hartmann.",324
"Beskjeden fra skipresidenten: – Få barn nå!
Julija Belorukova hørte på sjefen sin. Og venter barn.
OL-medaljøren Julija Belorukova (24) er blant tre russiske langrennsløpere som venter barn og dermed må stå over den kommende verdenscupsesongen.
Ingen mesterskap
Russland-trener Markus Cramer sier til den svenske avisen Expressen at Belorukova ble gravid like etter VM i Seefeld, og at hun venter barn i midten av desember.
Også lagvenninnene Jelena Soboleva og Tatjana Alesjina er gravide, og skal vi tro den russiske skipresidenten Jelena Välbe, er svangerskapene godt kalkulerte.
Välbe: Hørte på meg
– På slutten av forrige sesong samlet jeg troppen og sa til alle jentene at det er en mellomsesong som venter, og derfor er den mest gunstig å få barn i. Landslagsløperne må forstå ansvaret sitt og pliktene sine, og jeg er veldig glad for at de hørte på meg, sier Välbe til russiske R-Sport, ifølge Aftonbladet.
Hun sikter til at det ikke er mesterskap kommende vinter. De neste tre sesongene venter VM, OL og deretter VM igjen.
Slipper til nye løpere
Landslagstrener Cramer sier at graviditetene åpner for yngre løpere i verdenscupen kommende sesong.
– Ingen av de tre (Belorukova, Soboleva og Alesjina) kommer til å konkurrere, og det endrer saker og ting hos oss. Vi kommer til å gi en del nye jenter sjansen i verdenscupen, så de kan samle erfaring. Vi har noen dyktige talenter, sier han.
Julija Belorukova er den klart beste av de tre russerne som ikke blir å se i verdenscupen kommende sesong. 24-åringen ble nummer åtte i totalcupen sist vinter, og hun har blant annet to bronsemedaljer fra OL og én VM-bronse på merittlista.
I Finland
Verdenscupen innledes i Ruka i Finland fredag 29. november med sprint. Dagen etter er det 10km og 15km med jaktstart over de samme distansene på søndag.
Helgen etter, 7 – 8. desember er det skiathlon og stafetter på Lillehammer. Tour de Ski innledes 28. desember. (NTB)",202
"Amerikansk høyreekstremist pågrepet på arrangement i Oslo – motsetter seg utvisning
En amerikansk høyreekstremist er pågrepet av politiet under et arrangement på Sinsen i Oslo. FOTO: Foto: Ørn E. Borgen / NTB scanpix
Høyreekstremisten som er pågrepet, er ifølge Filter Nyheter Greg Johnson.
Han er blant mellom 50 og 100 personer som lørdag skulle delta i en konferanse arrangert av det høyreekstreme nettverket Scandza Forum.
Johnson har blant annet uttrykt støtte til Anders Behring Breiviks begrunnelse for 22-juli-terroren, og kalt terroren for «nødvendig».
Motsetter seg utvisning
– Den pågrepne forfekter og kommuniserer en høyreekstrem ideologi. Det er en fare for at den kan resultere i vold eller voldelige handlinger. Den pågrepne amerikanske statsborgeren blir derfor bortvist fra Norge, helst så fort som mulig, sier seniorrådgiver Martin Bernsen i PST til NTB.
PST opplyser lørdag kveld til Dagbladet at Johnson sitter i politiets varetekt i påvente av effektuering av bortvisningsvedtak.
Amerikanerens forsvarer, advokat John Christian Elden, sier til avisa at Johnson motsetter seg utvisning.
– Min klient bestrider å være til fare for grunnleggende nasjonale interesser, og trodde han kom på besøk til et demokratisk land der han var invitert til å benytte sin ytringsfrihet, sier han.
Demonstranter
Konferansen på Sinsen pågikk lenge uforstyrret etter pågripelsen.
Utenfor hadde 40 til 50 demonstranter møtt opp. Politiet beskrev stemningen som verbalt høylytt, men uten voldshendelser. De brukte helikopter for å observere fra lufta.
Ved 16.15-tiden meldte politiet at rundt 25 personer var anholdt for å ha brutt sperringene på stedet.
– De forsøkte å ta seg over sperringene, og da måtte politiet gripe inn. Vi har ikke fått melding om noen skadde, sa operasjonsleder Marianne Heidenstrøm i Oslo politidistrikt til NTB.
Personene som var anholdt, ble senere innbrakt til arresten for ordensforstyrrelser og for ikke å etterkomme pålegg gitt av politiet.
Johnson avviser
Nettverket Scandza Forum har holdt arrangementer i Norge, Sverige og Danmark siden 2017, ifølge Filter.
Johnson skriver i en uttalelse til NRK at han avviser at han har støttet bruk av vold som politisk virkemiddel, og at han mener teksten om 22. juli er tatt ut av sammenheng.",137
"Ni døde, 300 savnet etter at demning brast i Brasil
Store områder ble oversvømmet av vann og leire da en demning brast i Brasil fredag.
Deler av byen Brumadinho er evakuert, og brannmannskaper har jobbet iherdig for å redde folk fra gjørmemassene med helikopter og kjøretøyer som kan ta seg fram i søla.
Brannmannskapene opplyste tidlig lørdag at de hittil har funnet ni døde, samtidig som de økte antallet som er savnet, til 300.
TV-bilder viser tak som stikker opp av den rødbrune gjørma og veier som forsvinner i gjørmemassene. Guvernørens kontor melder at sju omkomne hittil er hentet ut.
Demningen lå i tilknytning til en gruve i området, men årsaken til at den brast, er ikke kjent. Gruveselskapet Vale SA, som er Brasils største, opplyser at den rødbrune gjørma har nådd landsbyen Vila Ferteco, der Vale har sin kontorer.
Redningsmannskapene sliter med å få oversikt over omfanget ettersom veier er oversvømt, og de må benytte helikopter.
300 i arbeid
Vale opplyste tidligere at rundt 300 menn var i arbeid ved demningen da ulykken inntraff. Rundt 100 av dem er gjort rede for, men resten er savnet, og trolig er mange av dem døde.
De aller fleste av de savnede var ansatte i Vale, ifølge Vales direktør Fabio Schvartsmann.
Brumadinho har en befolkning på 39.000. Byen ligger 60 kilometer sørvest for storbyen Belo Horizonte, som er delstatshovedstad i Minas Gerais.
Brasils president Jair Bolsonaro opplyste at han skal inspisere området i helikopter lørdag.
Manglende regulering
Bolsonaros lovte i valgkampen å styrke brasiliansk økonomi, blant annet med omfattende deregulering av landets gruveindustri. Men miljøorganisasjoner sier at fredagens ulykke nettopp er et resultat av manglende regulering.
Greenpeace sier at den siste ulykken er en sørgelig konsekvens av at brasilianske myndigheter og gruveselskaper ikke har lært av tragedier som bristen i Samarco-demningen i 2015 som kostet 19 mennesker livet og gjorde hundrevis hjemløse. Vale var også eier av Samarco, sammen den australske giganten BHP Billiton.
Samarco regnes for å være Brasils verste miljøkatastrofe. 250.000 mennesker ble uten drikkevann og tusener av fisk døde før 60 millioner kubikkmeter forurenset elvevann omsider rant ut i havet. (NTB)",195
"Kvinne stakk sovende elsker to ganger i halsen med kniv
En svensk kvinne i 30-årene er dømt til ti års fengsel for å ha stukket en mann i 20-årene to ganger i halsen med kniv. Dommen falt nylig i Borås tingrett i Sverige.
De to hadde truffet hverandre jevnlig for å ha sex, samtidig som begge også hadde seksuelle relasjoner med andre, skriver svenske Expressen. I februar i år skal de to ha snakket om å slutte å treffes for å ha sex, noe som skal ha gjort at kvinnen ble svært lei seg. En natt i mars traff de to hverandre likevel igjen, noe som skulle vise seg å bli skjebnesvangert for den unge mannen.
Våknet da blodet strømmet ut av halsen
«Har blitt forlatt så mange ganger.. Tenker ikke å la det skje igjen..» skrev kvinnen til en venninne på sms. Hun hentet en kniv på kjøkkenet og gikk inn og stakk sin sovende elsker i halsen to ganger.
Mannen bråvåknet av at blodet strømmet ut av halsen hans, og sprang ut av leiligheten i full fart. Han lyktes med å stanse en forbikjørende bilist som kjørte ham til sykehuset i full hast, hvor han ble operert og overlevde. Hadde han ikke vært så snarrådig, ville han dødd i leiligheten, skriver Expressen.
Følg Dagsavisen på Facebook og Twitter!
Hadde god tid til å tenke seg om
Nå er kvinnen dømt til ti års fengsel for drapsforsøk av tingretten i Borås. Hun erkjenner selv de faktiske forholdene, men nekter for at det skal ha dreid seg om et drapsforsøk.
«Hun har knivstukket mens (mannen) sov og etter at hun selv hadde sittet inntil ham en stund med en kniv som hun i forkant hadde gått og hentet på kjøkkenet. Hun har altså hatt god tid til å justere kniven og hun har hatt tid til å tenke over situasjonen. Hun har oppgitt at hun før knivstikkingen tenkte at «om ikke hun kan få ham, skal ingen annen få ham heller», står det å lese i dommen.
Kvinnen er tidligere ustraffet.",182
"Disse nye skattereglene innføres i 2020
NRK-lisensen er blant avgiftene som forsvinner. Foto: Vidar Ruud / NTB scanpix Produsenter og leverandører som gir bort varene til veldedige organisasjoner slipper å betale sukkeravgift. Foto: Terje Pedersen / NTB scanpix
Regjeringen innfører som vanlig en rekke nye skatteregler, avgiftsendringer og andre økonomiske endringer over nyttår. Dette er noen av endringene som etter planen skal tre i kraft mellom 1. januar og 31. mars.
NRK-lisensen fjernes
NRK skal finansieres over skatteseddelen. Dermed vil det ikke lenger sendes ut en faktura på kringkastingsavgiften.
De nye skattesatsene skal differensieres, for å sikre at de som har dårligst råd skal betale minst for tjenestene. Samtidig må nå alle norske borgere begynne å betale for finansieringen av NRK, også de som ikke har TV.
Lavere maksimal eiendomsskatt
Kommunene har tidligere kunnet skattlegge bolig- og fritidseiendom med opptil 7 promille. Den grensen senkes nå til 5 promille.
Kommuner som slås sammen 1. januar, og som har ulikt nivå på eiendomsskatten, kan også øke eiendomsskatten med 1 promille i året på bolig- og fritidseiendom, og 2 promille i året på næringseiendom. Dette blir lov i en overgangsperiode på tre år.
Kommunene kan også sette ned eiendomsskatten, for at skattenivået i kommunen skal bli likt.
350-kronersgrensen fjernes
Tidligere har man fått fritak fra å betale avgifter som toll og merverdiavgift når man handlet varer fra utlandet til en verdi under 350 kroner. Det fritaket fjernes.
Målet er å gi norske butikker bedre konkurranseevne mot internasjonale nettbutikker, ifølge regjeringen.
Avgiftsunntak for gaver til veldedige
Det skal innføres fritak for flere avgifter, blant annet sukkeravgiften, for produkter som gis bort fra produsent eller importør til veldedige organisasjoner. Leverandøren trenger ikke å betale sukkeravgift, emballasjeavgift eller avgiften for alkoholfrie drikkevarer.
Fjerner skatt på underholdsbidrag
Underholdsbidrag til en tidligere ektefelle slutter nå å være skattepliktig. Tidligere har både lovpålagte og private avtaler om at en person skal betale penger til for eksempel en tidligere ektefelle vært skattepliktig, og gitt rett til fradrag på skatten.",145
"Tesla lanserte sin første elektriske pickup
Teslas Cybertruck er inspirert av filmer som «Blade Runner» og «The Spy Who Loved Me». FOTO: Foto: Ringo H.W. Chiu / AP / NTB scanpix Tesla-sjef Elon Musk lanserte natt til fredag selskapets første pickup. Bilen ble utsatt for slag og skudd for å vise hvor robust den er. Det gikk ikke helt etter planen. FOTO: Foto: Ringo H.W. Chiu / AP / NTB scanpix
Bilen er den sjette modellen siden Tesla ble grunnlagt i 2003, og den skal være den mest eksperimentelle, skriver CNBC.
Pickupen skal konkurrere i det amerikanske markedet mot modeller som Ford F Series, som har vært den mestselgende pickupen i USA i over 40 år, fulgt av GMs Chevrolet Silverado.
– Vi trenger bærekraftig energi nå. Hvis vi ikke har en pickup, kan vi ikke løse det. De tre mest solgte bilene i USA er pickuper. For å få til bærekraftig energi, trenger vi en pickup, sa Musk under lanseringen i natt norsk tid, ifølge nyhetsbyrået Reuters.
Knuste «uknuselig» vindusrute
Under presentasjonen ble bilen utsatt for flere prøvelser for å vise hvor robust den er. Bilen ble både slått på med slegge og skutt på med pistol.
Det gikk imidlertid ikke helt veien da det ble kastet en stålkule mot bilens såkalte «uknuselige» vinduer. En rute knuste, og en pinlig berørt Musk slo fast at det kanskje ble tatt litt for hardt i.
Det gikk imidlertid ikke bedre da det ble gjort et nytt forsøk. En ny rute ble ødelagt.
– Det gikk ikke, sa en ukomfortabel Musk, som måtte fullføre presentasjonen med de to rutene synlig ødelagt.
Inspirert av Bond
Musk har sagt at prisen på bilen starter på om lag 50.000 dollar, litt over 450.000 norske kroner. Cybertruck er inspirert av filmer som «Blade Runner» og James Bond-filmen «The Spy Who Loved Me».
Produksjonen er ventet å starte i slutten av 2021.
Tesla-sjefen har også vedgått at etterspørselen etter denne modellen kan være mindre enn flaggskipene Model S sedan og Model X SUV, skriver CNBC.",141
"Norsk flyplass-prosjekt kan bli ofret for å bygge Trumps mur
Amerikanerne vurderer å trekke finansieringen av en oppgradering av den militære flyplassen på Rygge i Østfold for å frigjøre midler til byggingen av grensemuren mot Mexico. Foto: Vidar Ruud / NTB scanpix
Det framgår av en 20 sider lang liste over militære prosjekter forsvarsdepartementet kan trekke finansieringen til for å frigjøre penger til byggingen av den planlagte grensemuren mot Mexico, ifølge Bergens Tidende. Listen ble offentliggjort av Pentagon natt til tirsdag.
Amerikanerne har satt av 24,1 millioner dollar, rundt 205 millioner kroner etter dagens kurs, på forsvarsbudsjettet for 2018 og 2019 til hangarplass, en taksebane, brannvernbygg, belysning og skilting på Rygge. Hensikten med oppgraderingen er å sette flyplassen i stand til å ta imot fire kampfly, som de nye F-35.
President Trump erklærte unntakstilstand i forrige måned for å få mulighet til å hente finansiering av muren fra andre militære byggeprosjekter.
Hurtig reaksjon
Nyheten om den planlagte finansieringen av en oppgradering på Rygge i Råde i Østfold ble kjent i desember 2017, da Sarpsborg Arbeiderblad skrev om saken. Planene inngår i USAs European Deterrence Initiative, EDI, sammen med en rekke andre militære prosjekter i USA-allierte land i Europa.
SA skrev den gangen at USA ønsker å bygge en såkalt Quick Reaction Alert-pad (QRA) for jagerfly. Installasjonen skal kunne brukes av alle NATO-land hvis det blir behov for økt tilstedeværelse i Norge eller Nord-Europa.
Initiativet ble lansert som en reaksjon fra daværende president Barack Obama på Russlands aggresjon i Europa etter annekteringen av Krim-halvøya. Trump-administrasjonen har opprettholdt satsingen på EDI.
Omfattende kuttliste
– Amerikanerne er i sin fulle rett til å omdisponere sine ressurser etter egne nasjonale prioriteringer. Norge har støttet og lagt til rette for investeringen på Rygge og vil fortsette arbeidet med USA innenfor dette og andre bilaterale samarbeidsprosjekter, skriver statssekretær Tone Skogen i en epost til Bergens Tidende.
Kuttlisten fra Pentagon omfatter flere hundre prosjekter i USA og andre land, som Tyskland, Storbritannia, Italia, Luxembourg, Bulgaria, Polen, Tyrkia Japan, Korea, Kuwait og Jordan, verdt 12,9 milliarder dollar, ifølge AP.
Det er kun prosjekter som ikke er igangsatt før 30. september 2019 det er aktuelt å stoppe.",147
"Ådne Søndrål økte formuen med 26,7 millioner
Ådne Søndrål solgte gullgruven Norwegian Outlet i 2017 til britiske Hammerson. (Foto: Per Ståle Bugjerde)
Inntektene til Ådne Søndrål falt fra 18,8 millioner kroner i 2017 til 937.000 kroner i 2018, men formuen hans gjorde et kraftig byks i samme periode: Fra 51,7 til 78,4 millioner kroner, viser tall DN har hentet inn.
Den tidligere skøyteløperen er olympisk mester fra 1998 og fire ganger verdensmester, men den virkelige gullgruven for ham ble merkevarebyen Norwegian Outlet i Vestby utenfor Oslo, som han solgte i 2017.
En outlet, eller fabrikkutsalg, er et kjøpesenter som utelukkende inneholder merkevarebutikker, uavhengig av detaljhandelen som distribusjonskanal.
Han solgte outleten til Hammerson, som også eier Via Outlet sammen med APG, Value Retail og Meyer Bergman.
Ifølge Finansavisen skal prisen for outleten i Vestby ha endt på 1,1 milliarder kroner. Fratrukket gjelden skal de opprinnelige eierne Ådne Søndrål, Trond Vegard Brattlie og Galstad-familien ha sittet igjen med 800 millioner kroner netto etter salget.
Ådne Søndrål
(Kilde: D&B Informasjon)
Søndrål og Brattlie eide ti prosent hver av selskapet og fikk dermed ut 80 millioner kroner per hode. I tillegg skulle de ha hentet ut 35 millioner kroner gjennom aksjesalg og utbytter tidligere, slik at gevinsten totalt sett ble på 115 millioner kroner, ifølge avisen.
Utvikler merkevareby i Finland
Sommeren 2018 jobbet Søndrål med å utvikle samme konsept i Finland, rett utenfor Helsingfors sentrum.
– Vi jobber fortsatt med byggingen og har fått en sterk investor med på laget. Til sammen har vi leid ut cirka 70 prosent av senteret og det er fortsatt ett år igjen til åpning, sa Søndrål til Finansavisen i fjor.
– Planen er å eie konseptet frem til får en «track record», det vil si at vi har stabilisert antall leietagere og omsetning. Vi er hovedsakelig en utvikler, så planen er å selge etter tre til fem år.
Den nye outlet-byen Helsinki Outlet åpnet fredag i forrige uke. Den har rundt 40 butikker og et mål om to millioner besøkende i året.
Det har ikke lyktes DN å få en kommentar fra Ådne Søndrål til ligningstallene.",223
"Høyresidens kollaps
ETTER VALG: De fire borgerlige partilederne i den oppsummerende partilederrunden i Stortinget natt til tirsdag. Fra venstre Erna Solberg (H), Siv Jensen (Frp), Trine Skei Grande (V) og Kjell Ingolf Ropstad (KrF). FOTO: VIDAR RUUD/NTB SCANPIX
Lokalvalg er vanligvis en god pekepinn på hva som blir resultatet av stortingsvalget om to år. Med nesten 56 prosent av stemmen i ryggen ligger den rødgrønne venstresiden an til å gjøre sitt beste stortingsvalg i etterkrigstida.
Mens Ap i hele denne perioden var det ledende partiet på venstresiden, er det framgangen for Rødt, SV, Sp og MDG som kan sikre venstresiden et solid flertall i Stortinget om to år. Hadde kommunevalget mandag vært stortingsvalg, ville de rødgrønne partiene til sammen fått nærmere 100 stortingsrepresentanter. Det trengs 85 representanter for flertall.
Utfallet av et valg kan aldri tas for gitt. Spesielt ikke hvis valget ligger langt fram i tid. To år er en evighet i politikken. Venstresiden må ikke tro at den kan spasere rolig fram til seier.
Den tabben gjorde Ap foran stortingsvalget i 2017. Partiet satset på at det kunne surfe på en venstrebølge som ville velte regjeringen Solberg. Den feilen kan ikke Ap gjenta i tida fram til 2021. Ap må gå sammen med de andre rødgrønne partiene å presentere velgerne for et tydelig rødgrønt regjeringsalternativ.
Uansett ser valgutsiktene lovende ut for den rødgrønne siden. Høyresiden er slått ut. Samtlige regjeringspartier har gått tilbake. Hardest har tilbakegangen gått ut over statsministerens parti.
Høyre hadde som mål å erobre storbyene. Det slo ikke til. I Oslo beholdt det rødgrønne byrådet makten. Høyre gikk tilbake i statsministerens hjemby Bergen.
I Stavanger gikk Høyre tilbake med 5,9 prosentpoeng. Det er nok til å gjøre Stavanger rød for første gang siden 1993. Frp gikk også på en smell. Det samme gjorde KrF og Venstre. Valgresultatet er et klart uttrykk for at velgerne har gått lei av firepartiregjeringen Solberg.
Spørsmålet er om regjeringen holder sammen fram til stortingsvalget. Regjeringskrisen lå snublende nær midtveis i valgkampen. Frp teller på knappene om partiet skal hoppe av før valget. Det svake valgresultatet styrker neppe lysten på å fortsette i regjeringen.",174
"Ni sjøfolk kidnappet fra norsk skip utenfor Benin
Arkivbilde av det norske skipet Bonita, som er eid av Ugland-rederiet og ble kapret utenfor Benin i Vest-Afrika. Foto: Rederiet Ugland / NTB scanpix
Til Dagens Næringsliv opplyser kommunikasjonsdirektør Christine Korme i Norsk Rederiforbund at alle de kidnappede er filippinske statsborgere.
– Vi har tett dialog med rederiet og henviser til deres hjemmeside, sier Korme til NTB.
På sine nettsider melder rederiet at skipet ble bordet av pirater tidlig lørdag morgen mens det lå til anker.
Kontakt med myndigheter
Rederiet er i kontakt med relevante myndigheter, heter det, og det vil holde familiene til mannskapet er informert.
– Utenriksdepartementet er kjent med hendelsen. Ingen norske borgere er involvert. Saken håndteres av rederiet, sier kommunikasjonsrådgiver Guri Solberg i Utenriksdepartementet til NTB.
Rederiet opplyser at skipet var lastet med naturgips. Ifølge Dagens Næringsliv har det vært i området siden 28. oktober. Det kom til kai i byen Cotonou ved 14-tiden lørdag, og da startet politiet etterforskning inkludert avhør av mannskapet.
– Havnemyndighetene i Cotonou beklager å måtte si at det skjedde en pirathandling om morgenen lørdag 2. november, heter det i en uttalelse ifølge nyhetsbyrået AFP.
Angrepet utenfor havna
Ifølge havnemyndighetene ble skipet angrepet nærmere 15 kilometer utenfor innseilingen til havneområdet. De bortførte sjøfolkene er kapteinen og åtte av mannskapet. Den øvrige besetningen meldes å være uskadd.
Rederiet Ugland har hovedkontor i Grimstad, og der er også Bonita registrert. Skipet er 189 meter langt.
Rederiet opplyser at de vil gi oppdateringer når ny bekreftet informasjon er tilgjengelig.
Farlig område
Guineabukta, som strekker seg fra Kamerun til Liberia, har blitt et av verdens farligste havområder.
Angrep på skip og bortføring av sjøfolk for å kreve løsepenger har blitt mer og mer vanlig, særlig langs kysten av Nigeria. Piratene tvinger noen ganger skip til å legge om kursen i flere dager, lenge nok til å forsyne seg av lasten og kreve løsepenger for å sette besetningen fri.
Kapringene skaper store problemer for internasjonal skipsfart i området.",229
"Endelig gjensyn med storscoreren i Sandnes
FOTO: Pål Christensen Kent Håvard Eriksen spiller søndag sin første seriekamp i Sandnes siden 21. mai i fjor.
Og det betyr et etterlengtet gjensyn med Kent Håvard Eriksen for hjemmefansen. Spissen har ikke spilt seriekamp i Sandnes siden 21. mai i fjor.
FØLG KAMPEN DIREKTE HER.
Startsikre Axel Kryger er derimot på sidelinjen. Han måtte stå over i serieåpningen grunnet rødt kort i en tidlig treningskamp.
Nå er straffen sonet, men Kryger er innforstått med at han starter årets første seriekamp som innbytter.
– Jeg har forståelse for det, sier 21-åringen til Aftenbladet og er klar til å tre inn om noen av de elleve som starter får problemer.
Det kan faktisk skje tidlig.
I utgangspunktet har trenerne Bengt Sæternes og Bojan Zajic skadefri tropp med unntak av langtidsskadde Ári Mohr Jónsson og Daniel Edvardsen, men midtstopper Jasmin Bogdanovic har pådratt seg en forkjølelse og kan måtte kaste inn håndkleet tidlig. I så fall åpner det for Kryger.
Motstander Nest-Sotra endte på 6.-plass forrige sesong da Sandnes Ulf endte som nummer ti.
Strilene tapte sesongåpningen hjemme på Sotra og Ågotnes 1 – 2 for Raufoss. En Raufoss-spiller fikk for øvrig gult kort nummer for andre gang to minutter før full tid uten at dommeren viste ham av banen.
Nest-Sotra har protestert og ønsker omkamp, men tidligere avgjørelser antyder at fotballforbundet ikke invilger protesten.
Nest-Sotra hadde for øvrig Sandnes Ulfs Egil Selvik på lån hele fjorårssesongen. Selvik var en viktig årsak til den gode sesongen. Nå er Ganddal-gutten som kjent i Odd.
Sandnes Ulf stiller med tre spillere som en fortid i Viking FK, Pål Vestly Heigre, Herman Kleppa og Christian Landu Landu:
Pål Vestly Heigre - Herman Kleppa, Jasmin Bogdanovic, Akinshola Akinyemi, Bjørnar P. Holmvik - Christian Landu Landu, Johannes Laaksonen, Simon Colina - Vegard Østraat Erlien - Sanel Kapidzic, Kent Håvard Eriksen.
Nest-Sotra stiller slik:
Renze Jagger Fij - Erlend Hellevik Olsen, Bjarte Haugsdal, Peter Sørensen Nergaard, Andreas Hoven, Izuchukwu Jude Anthony - Lee Rochester Sørensen, Kristoffer Nesse Stephensen - Jo Sondre Aas, Alexander Dang, Marcu Johansen Mehnert.",282
"Kongefamilien fortjener å være fri | Marcus André Holst-Pedersen
FOTO: Håkon Mosvold Larsen / NTB scanpix Du skal fortjene din posisjon, ikke bli født inn i den, skriver Marcus André Holst-Pedersen (20) i Unge Venstre.
FOTO: Lise Åserud / NTB scanpix
Marcus André Holst-Pedersen (20), leder, Viken Unge Venstre.
3. februar skriver Celine Vår Sneve fra Akershus Unge Høyre at de som ønsker å gjøre Norge til en republikk, ikke har nok historiekunnskap. Dette er jeg sterkt uenig i. Den norske historien er bemerkelsesverdig, men dette handler om så mye mer.
Jeg mener at maktposisjoner ikke skal gå i arv. Dette er et grunnleggende liberalt prinsipp. Du skal fortjene din posisjon, ikke bli født inn i den.
3rd-party-bio
Dyr i drift
Kongefamilien er dyr i drift, og det er skattebetalerne som må ta regningen. Dette er penger som kunne blitt brukt på å styrke helsevesenet, skolen eller økt uføretrygden.
Privat
Og man må også huske at kongefamilien ikke er uten skandaler. For eksempel da de i 2015 fikk en yacht-ferie uten at de ville oppgi hvem som hadde betalt.
Det er en grunn til at verden i stadig større grad går vekk fra kongedømmer. Vi blir mer opptatt av at alle skal ha de samme mulighetene, og konger gjennom historien er ikke akkurat kjent for å spille på lag med folket sitt.
Kongen unntatt straffeloven
Kongefamilien er en hyggelig familie, men den fortjener også å være fri. I Norge har vi lover som gjør at kongefamilien har begrensninger på hva de kan gjøre.
For eksempel er det veldig synd at Ingrid Alexandra aldri kan melde seg inn i Unge Venstre eller noe annet politisk parti, en frihet vi tar for gitt.
Og mens norske stortingspolitikere blir pågrepet og siktet for trusler, er kongen unntatt straffeloven og kan ikke stilles for retten.
Jeg vil også gjøre det klart at min oppfatning er at flertallet av dem som vil avskaffe monarkiet, ikke ønsker å sparke kongen ut av Slottet, men heller at vi gjør Norge til en republikk etter kongens bortgang.
Jeg vet ikke hvordan det er med deg, men jeg ønsker et fritt, liberalt samfunn der alle har like muligheter.",306
"Start: Tor-Kristian Karlsen utsatt for grov vold
Tor-Kristian Karlsen, her fra en tidligere anledning. FOTO: Ness, Jan Kåre / NTB scanpix
Tor-Kristian Karlsen, sportslig leder i Start, ble overfalt og utsatt for grov vold like etter midnatt lørdag. Det skjedde da han var på vei hjem til sin leilighet i Oslo etter å ha spist middag hos venner, skriver Start i en pressemelding tirsdag ettermiddag.
– Jeg har det etter forholdene bra, men det er klart det er skremmende å bli utsatt for et slikt overfall, sier Karlsen i pressemeldingen.
Start skriver at Karlsen ble sendt til sykehus og operert, og er nå utskrevet.
– Det er alvorlig og trist at en slik hendelse kan skje, og vi er selvfølgelig rystet over at noe slikt har skjedd med en av våre ansatte. Vi har fullt fokus på å gi Tor-Kristian den roen og støtten han trenger fremover, slik at han kommer seg 100 prosent på beina igjen. Samtidig kjenner jeg Tor-Kristian godt nok til å vite at han veldig snart ønsker å være med å bidra til at vi i Start kan nå våre mål, sier arbeidende styreleder i Start En Drøm Christopher Langeland.
Langeland har så langt ikke besvart våre henvendelser tirsdag.
– Det er sjokkerende. Helt uvirkelig at noe sånt skal skje, sier Start-trener Joey Hardarson.
Ifølge VG skal Karlsen ha pådratt seg kjevebrudd og hjerneblødning fra hendelsen. Avisen skriver at hendelsen skal ha skjedd på Grünerløkka.
Ifølge pressemeldingen fra Start er hendelsen politianmeldt. Janne Kroglund, vaktleder ved kriminalvakten i Oslo, sier til Fædrelandsvennen at det ennå ikke foreligger en formell anmeldelse, men at det er gjort en avtale om at anmeldelsen skal legges inn onsdag. Da vil det også bli tatt imot forklaring, sier Kroglund.
Start opplyser at Karlsen selv ønsker ro, og ikke vil kommentere saken ytterligere på nåværende tidspunkt.
Karlsen har vært sportslig leder i Start i snart to år, etter å ha kommet til klubben sommeren 2017. Han har tidligere jobbet i klubber som Monaco og Zenit St. Petersburg.",142
"Maradona går hardt ut mot Alzheimer-spekulasjonene: – Jeg er ikke døende
FOTO: HENRY ROMERO / REUTERS / NTB SCANPIX Diego Maradona tilbakeviser rykter om at han er dødelig syk.
Diego Maradona i aksjon på sidelinjen fra tiden som trener i Dorados de Sinaloa.
Nylig ga Diego Maradona seg som hovedtrener i mexicanske Dorados de Sinaloa. Avgangen kom etter bare ni måneder i jobben. Det ble opplyst at han sluttet for å prioritere helsen.
I Argentina begynte det kjapt å sirkulere rykter om at 58-åringen lider av Alzheimers sykdom. Spredningen av spekulasjonene ble til slutt så stor, at Maradona har sett seg nødt til å berolige fansen.
I videoklippet angriper han samtidig dem som har hevdet at han er diagnostisert med den dødelige hjernesykdommen.
– De lyver. De snakker om Alzheimer, men mange av dem vet ikke hva ordet betyr engang. Det er noe fryktelig. Personer med Alzheimer dør. Jeg er ikke døende!
– Mange ønsker å skape forvirring. Slikt liker jeg ikke, sier Maradona videre.
Eduardo Verdugo / AP / NTB scanpix
LEST DENNE? Maradona vil erstatte Solskjær: – Jeg er mannen til å gjøre jobben
Helsetrøbbel gjentatte ganger
Legendens agent Matias Morla har også rykket ut mot ryktene.
– Han har aldri blitt testet for Alzheimers sykdom. Han forlot Dorados fordi han trenger å operere skulderen og kneet, opplyser Morla.
Maradona, som var helt sentral da Argentina vant VM-gull i 1986, har flere ganger vært plaget med helseplager etter at han la opp som fotballspiller. Tidligere i år ble han innlagt på sykehus på grunn av en mageblødning.
Gjorde inntrykk
Selv om perioden i Dorados de Sinaloa ble av det kortvarige slaget, rakk Maradona å markere seg i Mexicos nest beste liga. Han tok klubben fra bunn- til toppsjiktet.
– Sammen sjokkerte vi verden. Vi viste at fotball handler om lidenskap og hjerte, og du vil for alltid være en Dorado. Takk for alt, Diego. Bli frisk, vi sees snart, skrev klubben på Twitter da Maradonas avgang ble kjent.
Maradona var argentinsk landslagssjef fra 2008 til 2010. Senere har han hatt flere trenerjobber, blant annet i Forente arabiske emirater og i hjemlandet.",309
"Hodespill
Roger Ruud: «Ikke tenk, bare sett utfor». FOTO: TERJE BENDIKSBY/NTB SCANPIX
«Ikke tenk, bare sett utfor». Det var kjøreregelen til Roger Ruud da han skulle prestere i hoppbakken. Det gikk veldig ofte ganske bra. «Roger´n» fikk ikke så mange titler, men et navn som lever.
Før helgen ga landslagssjef Martin Sjögren spillern sine fri. De kan ikke tenke fotball hele tida. De måtte få litt luft fra treninger og spillemøter.
Men under VM tenker nok de fleste fotball mer eller mindre hele tida. Kunsten er å hygge seg med dem, og la de positive tankene leve.
Foran kampen mot Frankrike så vi leende jenter i spillerslusa, spillere som åpenbart gledet seg til anledningen. Men lite sto på spill. I den forstand at kampen ikke var avgjørende.
I kveld er det annerledes. Tap kan gi konsekvens. Sannsyn-ligvis er Norge videre, men laget kan også i teorien bli sist i pulja. Skal man fokusere på deteller at festen fortsetter også mot midtsommerkvelden.
Sør-Korea er et ganske annerledes lag enn Norge. De ble utklasset av Frankrike og slått av Nigeria i en jevn kamp. Norge er favoritt. Men?
Alle som har vært med på dette i en eller annen turnering som barn eller voksen, vet hvordan tankene leker. Sør-Korea har alt å vinne, de kan legge alt press på Norge, som er forventet å takle dette lett. Norge har levert to gode fotballkamper, men fikk ikke poeng i den siste. Nå må de ha poeng for å sikre avansement til cupspillet.
Det er mye fokus på hodespill i fotball. Men begrepet handler bare om den fysiske biten. Det som foregår inne i hodene behandles mye mer lemfeldig. Noen lag har med psykolog i troppen, de aller fleste ikke. Norge har med samtalepartnere som skal «ta av press».
Men øker ikke slike samtaler nettopp det mentale presset? Folk er forskjellig. Og takler det forskjellig.
«Ikke tenk, bare sett utfor», sa Roger. Men han er vel ikke i Frankrike?",151
"Australia stenger luftrommet for Boeings 737 MAX 8-fly
En Boeing 737 MAX 8-maskin er parkert ved Boeings anlegg i Renton i delstaten Washington.
Suspensjonen er midlertidig mens luftfartsmyndighetene i landet avventer flere opplysninger om årsaken til flystyrten søndag.
– Dette er en midlertidig suspensjon mens vi avventer mer informasjon om sikkerhetsrisikoen ved fortsatt å fly Boeing 737 MAX til og fra Australia, uttaler direktør Shane Carmody i det australske luftfartstilsynet i en uttalelse.
Han beklager ulempene reisende måtte bli påført som følge av suspensjonen, men sier sikkerheten må komme først.
Fortsetter å fly
Luftfartstilsynet i USA krever endringer fra Boeing, men mener ikke at situasjonen er så kritisk at flyene bør settes på bakken. Heller ikke flyselskapene Southwest Airline og American Airlines, som opererer flytypen, ønsker å gjøre dette.
En rekke andre land og flyselskaper har imidlertid satt fly på bakken. Singapore la ned forbud mot flyet i sitt luftrom, og Kina har gitt beskjed til alle landets flyselskaper som har slike fly, om å la dem stå inntil videre. Det samme har Indonesia. Også Malaysia og Oman melder at de nå stanser all trafikk med den aktuelle Boeing-maskinen.
Ethiopian Airlines, som eide flyet som styrtet søndag, har tatt de fire gjenværende flyene de har av MAX-typen ut av trafikk, og en lang rekke andre selskaper har også gjort det, blant dem Royal Air Maroc, Aeromexico, Gol Airlines i Brasil og sørafrikanske Comair. Tirsdag formiddag offentliggjorde også det sørkoreanske flyselskapet Eastar Jet at også de ville stanse midlertidig bruken av sine to fly.
Nektet å fly
Flygerne i Aerolineas Argentinas nekter å fly den til årsaken til ulykken i Etiopia er avklart.
Norwegian, som har 18 fly av MAX-typen og 90 i bestilling, har imidlertid ingen planer om å la være å bruke flytypen, og det har heller ikke TUI.
Heller ikke i Russland (S7), Tyrkia (Turkish Airlines), Italia (Air Italy), Island (Icelandair), De forente arabiske emirater (Airline flydubai) eller Oman (Oman Air) innstiller man trafikken med den aktuelle Boeing-maskinen.
I India har luftfartsmyndighetene innført ekstra sikkerhetskrav for flytypen, men de har så langt ikke villet nekte flyene å fly.
157 mennesker omkom i ulykken søndag, deriblant en norsk kvinne.",207
"Ny nedtur for Ruud
Casper Ruud røk torsdag ut av challengerturneringen i Koblenz. Bildet er fra en tidligere turnering.
Av Ole Henrik Tveten
Det ble en frustrerende kamp mot nederlandske Tallpon Griekspoor torsdag. Casper Ruud vant første sett 6-4, men etter det var det lite som stemte for nordmannen i Tyskland.
I andre sett ble Ruud utspilt og tapte 1-6, mens feilene fortsatte å florere også i tredje sett og Ruud tapte settet 2-6.
Den norske 20-åringen gikk rett inn i 2. runde i Koblenz-turneringen etter å ha fått walkover i den første. Der slet han seg til seier mot italienske Raul Brancaccio onsdag. Torsdagens motstander, Tallpon Griekspoor, er nummer 233 på verdensrankingen.
Det startet bra for Snarøya-gutten da han i første sett brøt nederlenderens serve og tok ledelsen 4-3. Servebruddet ble avgjørende for settet som Ruud vant 6-4, etter blant annet å ha reddet en breakball etter en lengre ballveksling.
I andre sett begynte problemene for Casper Ruud. Griekspoor brøt Ruuds serve ved første anledning og gikk opp i 2-0-ledelse. Deretter vant han egen serve, brøt Ruuds serve på ny og vant så egen serve. Da ledet plutselig nederlenderen 5-0.
Nordmannen servet inn til 5-1, men det var dessverre ikke starten på noen snuoperasjon. Nederlenderen vant settet 6-1.
Nordmannen hadde ikke ristet av seg problemene i pausen, og ble feid av banen av Griekspoor. Ruud kom under 0-4 i tredje sett før han omsider reduserte til 1-4. Men da var det for sent.
Nederlenderen servet inn 5-1, Ruud reduserte, før Griekspoor servet seieren i land. Dermed tapte Ruud tredje sett 6-2 og røk ut av turneringen.
Å ryke ut i Tyskland hjelper ikke nordmannens jakt på rankingpoeng for å komme seg inn i topp 100 i verden. Han risikerer å falle flere plasser ettersom han mister de 70 rankingpoengene han skaffet seg da han tok seg til 2. runde i Australian Open i fjor. Ruud er akkurat nå nummer 112 på verdensrankingen. (NTB)",199
"USAs nasjonale etterretningssjef går av
President Donald Trump bekrefter at Dan Coats skal gå av som USAs nasjonale etterretningsdirektør. (Foto: Evan Vucci/AP/NTB Scanpix)
Coats har vært på kollisjonskurs med president Donald Trump i flere saker, deriblant Russland og presidentens kritikk av etterretningsvesenet. Den forestående avgangen ble varslet tidligere søndag av kilder som avisen New York Times hadde snakket med.
Nå bekrefter USAs president Donald Trump at Coats vil gå av 15. august. Presidenten vil nominere republikaneren John Ratcliffe til å overta stillingen.
Den tidligere republikanske senatoren Coats har siden mars 2017 vært øverste sjef for 17 etterretningsorganer. Han tok over stillingen fra James Clapper.
Uenigheter
Ifølge nyhetsbyrået AP har det blant toppolitikere i Washington i flere måneder gått rykter om at Coats kom til å trekke seg som etterretningsdirektør. Det var imidlertid ventet at han kom til å forlate sin stilling i forbindelse med slutten av presidentperioden neste høst.
Ifølge amerikanske medier har det vært vanskelig for Coats å finne fotfeste i Trump-administrasjonen. Etterforskningen rundt Russlands angivelige innblanding i 2016-valget er blant sakene som har vært grobunn til flere uenigheter mellom Coats og Trump.
Også Nord-Korea, IS og Iran har vært saker hvor de har vært på kollisjonskurs. Blant annet uttalte Coats i januar at etterretningstjenesten er av den oppfatning at Nord-Korea sannsynligvis ikke kommer til å gi slipp på alle sine atomvåpen og produksjonskapasiteter, i strid med Trumps egen oppfatning.
Lojal
Ratcliffe blir beskrevet som lojal overfor Trump og er i motsetning til Coats en kritiker av spesialetterforsker Robert Mueller, som var sjef for Russland-etterforskningen.
Republikaneren kritiserte Mueller for å si at Trump kan straffeforfølges når han går av som president fordi han forsøkte å hindre Russland-etterforskningen. Ratcliffe hevdet at premisset for hans etterforskning var at Trump var skyldig inntil det motsatte ble bevist.
Ratcliffe blir den sjette personen i stillingen siden den ble opprettet i kjølvannet av terrorangrepene 11. september 2001.",221
"Mann forklarer at politiet skjøt ham i ryggen
FOTO: Fredrik Hagen / NTB scanpix En mann med øks ble skutt og kritisk skadet da han skal ha gått til angrep på politifolk fredag under en pågripelse på Skjetten utenfor Lillestrøm i Akershus.
– Han ble skutt i ryggen av politiet, sier mannens advokat Andrea Salomonsen til Romerikes Blad.
Hun sier til avisen at det ikke er riktig, som politiet har opplyst, at mannen nektet å etterkomme pålegg for deretter å gå til angrep på politipatruljen.
Salomonsen avviser også at mannen i 30-årene har nektet å la seg avhøre, men sier at det hittil ikke har vært helsemessig forsvarlig.
Avfyrte skudd
Mannen er siktet for grov kroppsskade mot en kvinne, og ble skutt av politiet da han, utstyrt med øks, ifølge politiet gikk til angrep på dem fredag. Søndag ettermiddag opplyste politiet at mannen ikke ville la seg avhøre.
– Han har ikke ønsket å la seg avhøre foreløpig. Jeg kan ikke si noe utover det, sa jourhavende jurist Anne Langseth i Øst politidistrikt til NTB.
Det var fredag kveld klokken 18 politiet rykket ut til Skjetten i Akershus etter melding om en skadet kvinne.
– I forbindelse med pågripelsen oppsto det en situasjon som gjorde at politiet måtte avfyre skudd mot mannen fordi vedkommende nektet å etterkomme ordre og gikk etter hvert til angrep på politibetjentene, forklarte politiinspektør Olav Unnestad om hendelsen til NTB.
Flere avhør i helgen
Spesialenheten for politisaker har i løpet av helgen avhørt blant andre tjenestepersonene som var involvert i hendelsen. Men søndag har heller ikke de avhørt mannen i 30-årene, opplyser Liv Øyen, leder for etterforskningsavdeling Øst-Norge i Spesialenheten for politisaker.
– Spesialenheten tok noen nye avhør lørdag, og vil muligens gjøre noen nye avhør søndag. Videre vil det bli gjort avhør av den skadede mannen når det er helsemessig forsvarlig, sier Øyen.
Ingen politifolk ble skadet i hendelsen. Mannen omtales som en kjenning av politiet.
Mannen, som er i 30-årene, er innlagt på Ullevål sykehus i Oslo, mens kvinnen i 40-årene ble utskrevet fra A-hus søndag, ifølge Romerikes Blad.",274
"USAs sentralbank senker styringsrenten – refses av presidenten
FOTO: Andrew Harnik, File / AP / NTB scanpix Styret i USAs sentralbank besluttet som ventet å senke renten onsdag. Kuttet er det andre i år.
Det var en splittet Federal Reserve som onsdag besluttet å kutte styringsrenten med 0,25 prosentpoeng til intervallet 1,75 til 2 prosent. Tre av de ti medlemmene med stemmerett i sentralbankstyret stemte imot beslutningen. Det er tre år siden en beslutning er blitt tatt med så stor motstand i USAs sentralbank.
USAs økonomi er inne i sitt ellevte år med vekst og fremstår slitesterk, jobbmarkedet er fortsatt solid og privatforbruket stabilt.
Men økonomien rammes av president Donald Trumps handelskrig med Kina, en dempet vekst i verdensøkonomien og fallende industriproduksjon.
Jay Powell and the Federal Reserve Fail Again. No “guts,” no sense, no vision! A terrible communicator!
— Donald J. Trump (@realDonaldTrump) September 18, 2019
Usikkerhet
Selv om sentralbanken fortsatt tror at økonomien mest sannsynlig kommer til å fortsette å vokse, og at inflasjonen gradvis vil øke, påpekes det at det er usikkerhet knyttet til disse utsiktene.
Analytikere hadde på forhånd ventet at sentralbanken ville senke renten, men det var knyttet stor spenning til sentralbanksjef Jerome Powells uttalelser om rentebeslutningen onsdag kveld.
President Donald Trump har gjentatte ganger krevd større og raskere rentekutt fra den amerikanske sentralbanken, og han er ikke fornøyd med onsdagens kutt.
– Jay Powell og Federal Reserve mislyktes igjen. Ingen ryggrad, ingen fornuft, ingen visjon! En fryktelig kommunikator, tvitrer presidenten kort tid etter sentralbankens kunngjøring.
Trumps innblanding
Også i slutten av juli ble renten senket, og dette var det første rentekuttet i USA siden finanskrisen i 2008. I fjor økte sentralbanken renten fire ganger.
Trump har gjentatte ganger anklaget Jerome Powell for å undergrave hans økonomiske politikk, som preges av skattekutt, deregulering, høyere statsgjeld og internasjonale handelskonflikter på flere fronter.
Presidentens åpne kritikk har vakt bekymring fordi sentralbanken er en uavhengig instans og ikke skal gi etter for politisk press.",311
"VG og Giskes dansevideo
Trond Giske. FOTO: TERJE BENDIKSBY/NTB SCANPIX
Han skulle aldri vært der. Det var Trond Giskes egen konklusjon etter at dansevideoen med ham fra Bar Vulkan ble offentlig kjent for en måned siden. «Jeg tror nok at jeg må innse at jeg ikke har vært min oppførsel og rolle bevisst nok. Det kan dreie seg om ulikheter i maktforhold eller aldersforskjell, eller det kan dreie seg om sosiale sammenhenger med mye alkohol», sa Giske til NRK Dagsrevyen da han i desember 2017 beklaget etter metoo-avsløringene. Han skulle jobbe seg tilbake og gjenvinne tillit.
Han søkte om ny tillit kun ett år etter metoo-avsløringene. Vi og mange andre mente, før dansevideoen ble kjent, at det var for tidlig. At Giske later til å ha tatt så lett på den tilliten valgkomiteen i Trøndelag ville vise ham, vitner om manglende evne til å ta konsekvensene av egen oppførsel innover seg.
«Vi danset og hadde det hyggelig, så ble det litt mye, så jeg og venninnen min dro derfra». Det valgte VG å sitere Sofie (27) på, da de publiserte den første saken om Trond Giskes besøk på Bar Vulkan i februar. Det ble tidlig klart at VGs beskrivelse av Sofies dansing med Giske var mangelfull. Til NRK uttalte Sofie at hun og venninnen ikke hadde opplevd episoden som ubehagelig. Dette ble også inkludert i VGs dekning av saken videre. Når Sofie nå forteller sin historie til TV 2, kommer det fram at hun ikke ønsket å bli sitert slik VG gjorde. Hun forsøkte å trekke uttalelsen sin, og hun skal ha bedt om at VG fjernet formuleringen «så ble det litt mye». Da hun ikke ble hørt, ga hun opp.
Vi vet ikke alt om hva som har foregått før VG-saken ble publisert. Bildet som nå tegnes av VGs kildebehandling er ikke pent. Dessverre bidrar dette til å undergrave det viktigste poenget i Giske-saken. Kritikken mot Giske har ikke kun handlet om dansevideoen. Det er Giskes manglende dømmekraft, og evne til å sette seg selv i slike situasjoner gang på gang, som gjør at han ikke fortjener ny tillit.",203
"Spania knuste Sverige i Norges gruppe
Sergio Ramos satte inn Spanias første mål i 3-0-seieren over Sverige. Foto: Manu Fernandez / AP / NTB scanpix
SPANIA - SVERIGE 3 – 0
Ledelsen var et faktum da Sebastian Larsson hadde armen i unaturlig posisjon i straffeltet og måtte ta konsekvensene av det etter 63 minutter. Spanias kaptein Sergio Ramos var sikker fra elleve meter og satte inn sitt 20. landslagsmål i sin 165 kamp.
William Collum pekte på straffemerket for andre gang da Filip Helander felte Álvaro Morata. Atlético Madrid-spissen valgte å ta straffen selv og sendte Robin Olson feil vei.
Innbytter Mikel Oyarzabal fikk æren av å fastsette sluttresultatet like etterpå med sitt første landslagsmål. 22-åringen vartet opp med en flott dragning og skrudde ballen lavt og utakbart for Olson i mål.
Feilaktig annullering
At seieren var fortjent, var det ingenting å si på. Spanjolene styrte mesteparten av spillet og fikk et mål feilaktig annullert for offside da Rodrigo pirket inn pasningen til Daniel Parejo på en frisparksituasjon etter kvartet spilt.
Svenskene slet med å skape det helt store på Santiago Bernabéu både før og etter scoringen. Like etter pause kom Ludwig Augustinsson i god skuddposisjon på 16 meter, men Ramos stoppet skuddet til tysklandsproffen.
Assistenttrener Roberto Moreno ledet det spanske mannskapet på ny i mandagens kamp. Landslagstrener Luis Enrique har være borte siden mars som følge av personlige årsaker.
Rumensk seier
Spansk 3-0-seier er godt nytt for Norge, som slo Færøyene 2-0 borte. Det gjør at Norge med sine fem poeng har to poeng opp til «söta bror» etter fire kamper.
Også Romania innehar sju poeng etter en forventet 4-0-seier borte mot Malta George Puscas scoret to, mens Alexandru Chipciu, som senere fikk sitt andre gule kort, satte standeren med 3-0 etter 34 minutter. På overtid satte Dennis Man inn kampens siste.
Rumenerne er på tredjeplass bak svenskene på målforskjell. Spania topper gruppa med tolv poeng. Malta har tre, mens Færøyene har til gode å ta poeng.
Neste landslagsperiode er i september. Da venter Malta hjemme og Sverige borte for Norge.",234
"Grønt håp
Den unge svenske aktivisten Greta Thunberg har fått miljøsnøballen til å rulle i Europa. Her holder hun tale i EU-parlamentet i Strasbourg. FOTO: NTB SCANPIX
Ytre høyres frammarsj har vært hovedfortellingen før valget til nytt EU-parlament, som holdes på ulike dager i medlemslandene fra og med i dag og fram til søndag. Samtidig, et annet sted i det politiske landskapet, ser det også ut til å være en bevegelse: Grønne partier ligger i dette EU-valget an til å få det beste resultatet noen gang.
Det er ikke overraskende dersom det skjer. Bare de siste månedene har man sett en mobilisering og et engasjement som er større enn noen gang rundt klimakrisen. Svenske Greta Thunberg fikk snøballen til å rulle over store deler av Europa med klimastreiken. Parlamentene både i Storbritannia og Irland har erklært klimakrise. Klimasaken er ikke lenger noe for spesielt interesserte. Det har presset seg fram i bevisstheten hos langt flere europeere, inkludert oss nordmenn.
Denne utviklingen har likevel vært underveis en stund. Det har vært grønne småbølger en rekke steder i Europa, også før de aller siste månedenes klimaprotester. Grønne partier har gjort det godt lokalt i flere land, blant andre Tyskland, Belgia og Nederland. I flere byer og regioner styrer de, i for eksempel Amsterdam. Som Dagsavisen skrev onsdag, er klima nå en hovedsak for velgere både i Sverige, Danmark, Frankrike, Tyskland, Nederland og Belgia. Det skal sies at det ikke gjelder overalt. Europa er delt: i sør og øst er ikke klimaengasjementet like sterkt. Andre saker trumfer miljø for velgerne der.
Selv om grønne partier fortsatt er små i Europa sett under ett, kan de etter dette valget komme i en jokerposisjon som gir dem makt i et fragmentert EU-parlament. De moderate partiene i sentrum-høyre og sentrum-venstre ligger an til å bli redusert, og dessverre vil de trolig miste plasser blant annet til partier på ytre høyre. Denne utviklingen er nedslående, men det er et lyspunkt at vi samtidig kan komme til å se en frammarsj av partier som tar vårt tids største krise på alvor.",176
"Mangelen på sykepleiere må løses
Mangelen på sykepleiere nå og i fremtiden bør resultere i en god plan for hvordan vi skal få flere til å velge den karriereveien, skriver Adresseavisen på lederplass. Foto: Scanpix
Navs bedriftsundersøkelse for 2019, som ble lagt frem torsdag, viser at vi i dag mangler 5 600 sykepleier. I 2035 kan dette tallet øke til 28 000 dersom vi ikke gjør noe med situasjonen. Samtidig viser undersøkelsen at en av fem sykepleiere forlater yrket i løpet av de ti første årene. Det sier seg selv at dersom denne utviklingen fortsetter, vil store deler av helsevesenet oppleve alvorlige problemer.
Årsakene til sykepleiermangelen er sammensatte, og det er ikke enkelt å vedta at flere unge kvinner og menn skal velge en slik utdanning og bli i yrket. Men til stadighet hører vi historier fra sykehus, sykehjem og offentlige institusjoner og stort arbeidspress og høyt sykefravær. Antall helsearbeidere på jobb er ofte for lavt til å oppfylle regelverket. En slik situasjon frister ikke ungdom til å velge å utdanne seg som sykepleier.
Skal vi løse samfunnets utfordringer i helsesektoren, må rekrutteringen til denne bransjen øke kraftig i årene som kommer. Flere må velge å bli sykepleiere, og færre må slutte i bransjen etter noen år. Skal det skje, må statusen til yrket bli bedre. Det er lett å tro at dette kan gjøres ved bare å øke lønna for sykepleierne, men utfordringene er mer sammensatte enn som så. Da må også virkemidlene være sammensatte.
Trondheim kommune har lenge arbeidet for å unngå at nyutdannede sykepleiere slutter i jobben og for å rekruttere flere inn. Men sykepleiermangelen er fortsatt høy, også i Trondheim. Innføringen av en mentorordning for nyansatte sykepleiere har fått mange til å føle at det blir tryggere å begynne i ny jobb. Ufrivillig deltid, høyt arbeidspress, manglende etterutdanning og dårlig ledelse og planlegging, er med på å gi yrket et dårlig rykte. Hverdagshistoriene fra bransjen frister for få til å begynne å jobbe der.
Landet trenger flere sykepleiere. Og vi trenger gode planer for hvordan vi kan lykkes med det arbeidet.",267
"Søvn på skinner
Det er passiv politikk som har bidratt til at tilbudet er så dårlig som det faktisk er. CORNELIUS POPPE / NTB SCANPIX.
Tidligere i sommer kunne Aftenposten fortelle at gruppen har tegnet et utkast til fremtidens nattog, som de har sendt til Jernbanedirektoratet. De mener at nattoget kan bli førstevalget mellom storbyene, og at nettopp sovekapsler og sovestoler kan være løsningen for å sikre rimelige og gode tilbud på toget.
I en tid da flere etterlyser klimavennlige alternativer til fly, etter at flyene i flere tiår har utkonkurrert togene, er slike forslag ypperlige. Det må tenkes høyt og kreativt om hvordan vi sikrer at folk velger tog foran fly. Dette forslaget synes gjennomtenkt og godt. Søndag kunne også Aftenposten fortelle at Høyres stortingsrepresentant Lene Westgaard-Halle etterlyser bedre nattogtilbud og gir sin støtte til forslaget om sovekapsler. «Det er en fantastisk god idé», sier hun. Vel og bra. Som hun også påpeker er det neste alltid fullt på nattogene, og det må bookes lang tid i forveien. «Det holder ikke», sier Westgaard-Halle. Det har hun helt rett i. Tilbudet er rett og slett for dårlig.
Som Aftenposten også påpeker ble det nylig fremmet et konkret forslag for Stortinget, av MDG, om å styrke nattogtilbudet til Europa. Dette stemte regjeringspartiene, inkludert Westgaard-Halles eget parti, mot. På spørsmål om ikke hennes egen regjering kan be Jernbanedirektoratet om å skaffe bedre nattogtilbud, svarer Høyre-representanten at «Det vil være rart om vi skulle gå inn og detaljstyre alt». Hun ber Jernbanedirektoratet om å «være litt offensiv». Dette er en bønn som kan rettes tilbake til henne selv.
Dette er for passist, og det er nettopp denne typen passiv politikk som har bidratt til at tilbudet er så dårlig som det faktisk er. Om vi skal få en reell, etterlenget og nødvendig styrking av nattogtilbudet må politikerne bli mer offensive, bidra til at det faktisk skjer, og stille opp med økte tilskudd om det blir nødvendig. De må ikke sove bort dette.",191
"Ja til EU
Den norske EU-debatten er død. Den har i praksis vært helt fraværende siden 28. november 1994, mener Dagsavisen. Foto: NTB scanpix
Det har gått 25 år siden Norge tok stilling til EU. Det norske folk sa nei. Dagsavisen/Arbeiderbladet har vært for et europeisk fellesskap siden 1962, og har stått for det gjennom to folkeavstemninger.
Det har til vår store overraskelse ikke hjulpet. Vi står på det samme ja-standpunktet.
Den norske EU-debatten er død.
Den har i praksis vært helt fraværende siden 28. november 1994. Selv de største ja-partiene, våre to såkalte styringspartier Høyre og Arbeiderpartiet, har lagt det bort som ambisjon.
Europabevegelsen kan skimte et lite håp i en ny meningsmåling gjort for Klassekampen og Nationen. 60 prosent av oss sier at de i dag ville stemt nei til EU-medlemskap.
Altså betydelig flere enn i 1994. 28 prosent ville sagt ja. Det betyr likevel at EU-tilhengerne står sterkere enn på åtte år.
Det er dog håpløst. Det er rasjonelt fornuftig ikke å bruke krefter på å piske en dau hest. Tallene er så tydelige. Det norske selvbildet så godt.
Oljeformuen så stor. Men verden er i rask endring. Behovet for å være del av et fellesskap er i dag langt, langt større enn det var i 1994.
Kampen står ikke lenger om EU, men om EØS. Landet ulmer av EØS-motstand. Norsk venstreside, sterke krefter innen fagbevegelsen og landets mest fremadstormende brems – Senterpartiet – ønsker en annen tilknytning til EU enn gjennom dagens EØS-avtale.
Valgresultatet ved høstens kommunevalg ga EØS-skeptikerne vind i seilene. Sp, Rødt og SV mer enn matcher EØS-garantisten Arbeiderpartiet i styrke.
Folket er heldigvis klokt. 61 prosent svarer at de ville stemt ja til EØS-avtalen dersom det var folkeavstemning i dag. Bare 20 prosent ville stemt nei. En reell debatt om EØS virker å være like håpløs som en debatt om norsk medlemskap i EU. Vi må ha sterke bånd til Europa. EØS-avtalen sikrer oss det.",187
"WADA har samlet 2200 dopingprøver fra russisk laboratorium
Flasker for dopingtester av urin. Foto: Matt Dunham / TT NYHETSBYRÅN
Dopingkontrollsenteret under OL i Sør-Korea i fjor. Foto: Andreas Hillergren / TT /
I januar fikk WADAs eksperter omsider mulighet til å hente ut data og prøver fra det mye omtalte antidopinglaboratoriet i Moskva. Full tilgang til dette laboratoriet var en av betingelsene for at Russlands antidopingbyrå, RUSADA, ble gjeninnlemmet som fullverdig WADA-medlem i fjor høst.
Russerne var utestengt fra WADA fra august 2015 som følge av avsløringer om et omfattende og statsstøttet dopingprogram i russisk idrett.
WADA ønsker å gå videre med etterforskningen av hundrevis av saker fra årene i forkant av utestengelsen, særlig fram mot OL i Sotsji i 2014. Derfor har innsamlingen av prøver og data vært helt avgjørende for den internasjonale antidopingorganisasjonen.
Tester 2262 prøver
WADA opplyste tirsdag kveld at det har samlet inn totalt 2262 prøver, delt dem inn i A- og B-prøver og sendt dem til et laboratorium utenfor Russland der de skal testes.
Når dataene og prøvene fra laboratoriet i Moskva er ferdig analysert, er det ventet at WADA overlater bevismaterialet til internasjonale idrettsforbund og nasjonale antidopingbyråer, som i sin tur vil kunne åpne saker mot de aktuelle utøverne og andre involverte personer.
Dersom disse foreningene skulle velge ikke å gå videre med saker, har WADA muligheten til å prøve saker for Idrettens voldgiftsrett (CAS) i Lausanne.
Enorm datamengde
WADAs direktør for etterretning og etterforskning, tyskeren Günter Younger, forklarer at teamet på fem personer som jobbet i laboratoriet i Moskva, tok med seg alle prøver som kunne kobles til data som kunne se mistenkelige ut, til og med i tilfeller der det ikke var mistanke om overtredelse av antidopingregelverket.
Det er ikke kjent hvor mange saker de 2262 dopingprøvene kan kobles til. Fra før er det kjent at WADA-teamet i Moskva samlet inn 24 terabyte data, som tilsvarer 400.000 timer musikk eller 5200 DVD-plater.
Det er ventet at Younger og hans kolleger skal legge fram en oppdatering i Russland-saken for WADA-styret på et møte 16. mai.
(©NTB)",250
"Han kan bli den første åpent homofile presidentkandidaten i USAs historie
Pete Buttigieg (37) offetliggjorde onsdag at han undersøker mulighetene til å stille som demokratenes presientkandidat i 2020, melder CNN.
Om han skulle vinne nomineringen, vil han i så fall ikke bare bli den yngste som stilller som presidentkandidat noensinne for Demokratene, han er også åpent homofil.
Skulle han vinne nominsajonskampen vil det være første gang en åpent homofil stiller som presidentkandidat i USA, skriver NBC News.
Pete Buttigieg er nå borgermester i småbyen South Bend i Indiana, en jobb han fikk da han var 29 år. Pete Buttigieg tjenestegjorde i marinen under krigen i Afghanistan.
«Frihet, sikkerhet og demokrati»
Pete Buttigieg kunngjorde sitt plattform i en video der han påpekte at han vil ha endringer i samfunnet sentrert rundt stikkordene «frihet, sikkerhet og demokrati».
Han har nå som flere andre demokrater, annonsert at han lanserer sin «exploratory committee», eller undersøkelseskomité.
Dette er er vanlig i USA, både for å sondere mulighetene sine og for å samle inn penger.
Det samme har senatorene Kirsten Gillibrand, Elisabeth Warren og Kamala Harris gjort.
Følg Dagsavisen på Facebook og Twitter!
Gårsdagens politikk
Buttigieg pekte i en video på at det er ny generasjon stemmer som vokser fram i USA, som snur ryggen til gårsdagens politikk.
– Vi er klare for en ny start, sier Buttigieg.
Han innrømmer samtidig at han har oddsene mot seg om hans kandidatur skulle ende i en full nasjonal kampanje.
– Jeg undersøker mulighetene fordi jeg kan tilby en annen erfaring og et annet perspektiv enn andre, sier Buttigieg.
Mange
Det er forventet at mellom det blir et stort felt med håpefulle demokrater, et sted mellom 15 og 30, som vil kjempe om å bli partiets presidenkandidat i 2020.
Fra før har Senatoren Kamala Harris (54) annonsert at hun vil bli USAs neste president, og er dermed en av mange som er forventet å stille opp i kampen om å bli partiets presidentkandidat i 2020.
Senator Elisabeth Warren har tidligere kunngjort at hun stiller som kandidat til Demokratenes nominasjonsvalg. Det samme har senator Kirsten Gillibrand. Det spekuleres også høyt i amerikanske medier om senator Bernie Sanders og tidligere visepresident Joe Biden også vil stille til valg, skriver NTB.",178
"Flere virus utelukkes som årsak til hundesykdommen. Men ennå ingen klare svar.
FOTO: Ørn E. Borgen / NTB scanpix Veterinærinstituttet utelukker flere virus i jakten på årsaken til den ukjente hundesykdommen.
– Vi mener nå å kunne stadfeste at valpesyke, circovirus og coronavirus ikke er sannsynlig årsak til de mye omtalte sykdomstilfellene på hund, opplyser kommunikasjonsdirektør Asle Haukaas ved Veterinærinstituttet.
Prøver testet for gjærsopp og muggsopp er også negative.
Foreløpige vurderinger viser at det har vært en tydelig økning av tilfeller med blodig diaré i det sentrale østlandsområdet fra rundt 20. august i år, ifølge Mattilsynet.
– Nytt at hundene plutselig dør
Siden 1. august har en rekke hunder blitt syke med symptomer som blodig diaré, oppkast og redusert allmenntilstand. Årsaken til sykdommen er ikke kjent, og flere hunder er døde.
– Det er ikke nytt at hunder får symptomer med oppkast og diare. Det har vi også sett tidligere år. Men det som er nytt er at hunder som den ene dagen var friske og raske, plutselig blir syke og dør den neste dagen, sier Haukaas ved Veterinærinstituttet.
– Har dere nå noen klar formening om hva hundedødsfallene skyldes?
– Vi vet ennå ikke hva sykdommen skyldes eller om dette kan være utslag av flere ulike ting. Vi vet heller ikke om dette er en topp på noe som kan være en sesongbetont sykdom, sier han.
Samme bakterie hos 11 hunder
Veterinærinstituttet hadde per fredag obdusert 14 av de døde hundene. Samtlige av disse viser samme tegn på blodig tarmbetennelse. I tillegg har til sammen elleve hunder fått påvist bakterien Providencia alcalifaciens.
Bakterien er påvist hos ti døde hunder samt hos én hund som fortsatt lever.
Ekspertene kan likevel ikke fastslå at det er Providencia alcalifaciens som er årsak til sykdommen. De har heller ikke fått klarhet i hva smittekilden er.
Hundeeiere anbefales fortsatt å begrense nærkontakten mellom hunder og å holde hunder i bånd slik at man har kontroll på dem.",278
"Bestill rom direkte, så får barna plass
Tom Widerøe etterlyser hotellrom for flerbarnsfamilier (innlegg i DN 11. mai). Jeg skjønner frustrasjonen. Vi i hotellbransjen har en vei å gå for å gjøre det enklere å finne og booke familierom eller naborom med dør mellom.
Hotellbransjen har vært ganske konservativ og stillestående. Vi har i stor grad basert oss på forretningsreisende i ukene og venne- og parturer i helgene. Det har vi i Nordic Choice Hotels sett at vi må gjøre noe med. Våre gjester har andre behov nå enn i 2009, og vi har lansert og vil lansere både ny teknologi og nye løsninger for å møte så mange behov som mulig.
I vår startet vi å tilby våre gjester selv å velge rom i appen vår før de ankommer hotellet. Vi tilbyr dette på to hoteller i Stockholm nå, og i løpet av året vil flere hoteller få denne funksjonen.
En annen løsning er å booke direkte. Når man booker via andre kanaler, forsvinner mye av informasjonen om deg og dine behov i bestillingen. Ditt kundeforhold blir til bookingsiden, som så bestiller rommene hos oss. Booker du direkte, blir det enklere for oss å ha kontakt i forkant av oppholdet for å sikre at vi kan sette av rom som møter deres behov. Enten det er med familierom hos de hotellene som kan tilby det, naborom med dør imellom hos dem som har det, eller to rom ved siden av hverandre.
Som nevnt har vi ikke vært flinke nok til å bygge hoteller med gode rom for flerbarnsfamilier. Når vi nå bygger nye hoteller, prøver vi å tenke annerledes. I Stockholm og i København bygger vi nye Comfort-hoteller med XXL-rom med plass til opptil åtte personer. Frem til disse åpner, skal vi likevel gjøre alt for å tilby flerbarnsfamilier de beste gjesteopplevelsene.
Bare husk å ta kontakt med oss direkte.",228
"Molde-gutten kan slå Rosenborg i kveld: – Jeg har et sterkt hat til dem
Sander Svendsen er tilbake i norsk fotball og skal spille for Odd fram til sommeren. Foto: Teigen, Trond Reidar / NTB scanpix
Sander Svendsen (t.h.) var med da MFK og RBK spilte 1 – 1 på Lerkendal stadion i 2015. Foto: Alley, Ned / NTB scanpix
Sander Svendsen legger ikke noe imellom når han snakker om mandagens eliteseriekamp på Lerkendal.
21-åringen er tilbake i norsk fotball og er utlånt fra svenske Hammarby til skiensklubben Odd fram til sommeren.
Mandag kveld er telemarkingene på plass i Trondheim for å møte Rosenborg. Sander Svendsen, som selv er Molde-gutt og spilte for MFK i sin oppvekst og fram til han ble solgt for litt under to år siden, er klar i sin tale når han snakker om kveldens motstander.
– Ingenting er bedre enn å slå Rosenborg – på Lerkendal. Jeg har et sterkt hat til den klubben, og det har jeg hatt siden jeg var en 13 – 14 og spilte elitefotball mot dem, sier Svendsen til avisa Varden.
– Jeg har hatt noen tunge opplevelser der oppe. Så det er på tide med en seier. Det hadde gjort godt, sier moldenseren - som foreløpig aldri har kunnet reise fra Lerkendal med tre poeng i lomma.
Mandagens kamp har avspark klokka 19.
Rett inn på laget
Svendsen spilte hele kampen da Odd slo Brann 3 – 2 i serieåpningen for en drøy uke siden. Det blir utvilsomt en tøff oppgave for Svendsen og hans lagkamerater mandag kveld.
– Jeg har en god følelse. Vi skal opp der å ta tre poeng. De hadde en dårlig opplevelse i Bodø nå sist, mens vi hadde en god opplevelse her mot Brann, så vi er fulle av selvtillit, sier Svendsen til lokalavisa.
Odd møter Molde på Skagerak Arena fredag 5. juli. Kampen mellom lagene på Aker stadion spilles halvannen måned seinere.",262
"Russer pågrepet av amerikanske myndigheter på Saipan
FOTO: AP / NTB scanpix Russiske myndigheter hevder en russisk statsborger ble pågrepet av amerikanske myndigheter dagen etter at Paul Whelan (bildet) ble pågrepet i Moskva. Whelan ble i uken som gikk formelt siktet for spionasje.
Det var myndighetene i Moskva som tidligere lørdag opplyste at en russer var pågrepet, dagen etter at amerikanske Paul Whelan ble pågrepet i Moskva.
Pågripelsen skjedde ifølge russiske myndigheter 29. desember på Nord-Marianene, en amerikansk øygruppe vest i Stillehavet.
Amerikanske rettsdokumenter viser at russeren Dmitrij Makarenko (72) ble pågrepet på øya Saipan i øygruppen denne datoen. Han var etterlyst i Florida, siktet for å ha forsøkt å eksportere forsvarsmateriell uten tillatelse, og for hvitvasking av penger.
Tiltale fra juni 2017
I en tiltale tatt ut av storjury i juni 2017, beskyldes Makarenko for å ha bestilt blant annet nattsikter til rifler, kikkerter og ammunisjon hos et Florida-selskap.
Konstantin Kosatsjev, som leder utenrikskomiteen i overhuset i den russiske nasjonalforsamlingen, kaller pågripelsen «det nyeste angrepet mot en russisk borger utenfor rammene av folkeretten», ifølge Interfax.
Russiske myndigheter sier de ble orientert om saken av mannens familie, ikke av amerikanske myndigheter. Han skal etter pågripelsen ha blitt brakt til Florida.
Myndighetene i Moskva har bedt amerikanske myndigheter om å forklare årsaken til pågripelsen.
Spionsiktelse
Meldingen kommer etter at den tidligere marineinfanteristen Paul Whelan (48) ble pågrepet i Moskva og siktet for spionasje. Whelan er også britisk, irsk og canadisk statsborger.
Russiske myndigheter har ikke gitt noe informasjon om innholdet i siktelsen mot Whelan, som risikerer opp til 20 års fengsel. 48-åringens familie sier han var i Russland for å delta i bryllupet til en venn, og avviser helt anklagene om spionasje.
Meldingene om pågripelser kommer bare to uker etter at russiske Maria Butina (30) sa seg skyldig i å ha forsøkt å infiltrere konservative kretser i USA, blant annet National Rifle Association, med det mål for øye å påvirke amerikansk politikk. Hun er blitt en helt i Russland, og ansiktet hennes er på første siden på det russiske utenriksdepartementets Facebook-konto.
Russisk milliardær skal ha finansiert agentmistenkte Maria Butina",293
"Fikk unikt nærmøte med bjørnemor og to unger
Unikt møte med bjørnemor og to unger Ben-Arne Sotkajærvi fikk et spesielt nærmøte med en bjørnemor med to fjorårsunger lørdag formiddag og lagde denne videoen fra hendelsen.
Midt på grusveien i Pasvikdalen kom bjørnemor og to unger ruslende.
Bjørnemor var helt inntil vindusruten for å sjekke ut bilen som kom på grusveien ved Øvre Pasvik.
Han var på tur og guidet to britiske fugleturister i den unike naturen langs den norsk-russiske grensen, og følget hadde akkurat hatt observasjoner av tiur og røyer da dagens store bonus dukket opp på grusveien de kjørte på.
– Ut av svingen kom en bjørnemor gående med to fjorårsunger. Vi stoppet bilen og forholdt oss helt stille, forteller Sotkajærvi til Aftenposten om opplevelsen ved 9.30-tiden like ved stedet Øvre Pasvik.
Ben-Arne Sotkajærvi.
Kom helt inn til vindusruten
Bjørnemoren og ungene fortsatte ufortrødent mot bilen, men ble mer forsiktige da de hørte brummingen fra bilmotoren.
– Mens ungene ble stående litt på avstand, kom moren helt opp til vindusruta på førersiden der jeg satt for å sjekke hva dette var. Da en av britene åpnet bakvinduet for å se bjørnen bedre, reiste den seg umiddelbart på to ben, før bjørnene stakk til skogs, forteller han.
Han fikk filmet hele seansen da bjørnemor bestemte seg for å sjekke ut bilen, mens bjørneungene sto i bakgrunnen - tydelig urolige av fremmedelementet i skogen.
– De var likevel aldri aggressive mot oss, men betraktet oss mer med nysgjerrighet. Mye av grunnen til det var nok at vi hadde vinduene lukket helt til mot slutten. På den måten fikk bjørnene aldri ferten av oss, forklarer Sotkajærvi.
Ben-Arne Sotkajærvi.
Sønn av bjørnejeger
Ben-Arne er sønn av den legendariske bjørnejegeren Hermann Sotkajærvi, og har selv vært med på å skyte bjørner i jaktlaget til faren. Det er heller ikke særlig uvanlig å se bjørn i skogene i Pasvikdalen.
– Men lørdagens opplevelse var veldig spesiell, og noe jeg kanskje bare får se en gang i livet. Så nær har jeg aldri vært en levende bjørn i skogen, sier han.",310
"Jansrud imponerte i utforfinalen: – Nå går det unna
FOTO: CHRISTIAN HARTMANN / Reuters / NTB scanpix Kjetil Jansrud havnet på pallen i Andorra.
Verdensmester Kjetil Jansrud holdt nesten følge med Paris ned den 1725 meter lange traseen og endte 0,34 sekunder bak i mål. Det var nordmannens klart beste utfor i verdenscupen denne sesongen.
– Det er gøy å stå på ski, og jeg er fornøyd. Man kan telle utforsesongen min på én finger, og det er denne annenplassen. Sesongen gjelder ikke bare VM, og den har vært en utfordring som er løst. Nå går det unna, men jeg kan alltid bli bedre, sa Jansrud til NRK.
– Det selvfølgelig best når det går bra. Det hadde vært kjedelig hvis ikke Aleks og de andre hadde vært der og ""muddet"" meg opp. Jeg synes vi begynner å få et utforlag. Alle sammen har fått sine renn. Aleks og Aksel har vunnet renn. Det blir mye gøy å se fram til neste sesong.
Umulig
– Vi må bare bli hakket hvassere slik at Paris ikke får dominere. Han er umulig når han får selvtillit, sa Jansrud.
Beat Feuz ledet verdenscupen med 80 poeng foran Paris. Italieneren måtte bli nummer én eller to i rennet. Han kjørte ned til klar ledelse og satte et lite press på Feuz. Sveitseren måtte da bli nummer tolv eller bedre. Det klarte han med god margin med sin sjetteplass. Totalt skilte det 20 poeng mellom de to.
Det er annen sesong på rad at Feuz vinner krystallkula i utforcupen.
Aleksander Aamodt Kilde kjempet om tredjeplassen i utforcupen, men kom til kort mot østerrikeren Vincent Kriechmayr som ble nummer tre i finalen. Kilde, som endte på åttendeplass, ble best av de norske med sin fjerdeplass i utforcupen.
Kilde var raskere enn Paris på toppen, men klarte ikke å matche avslutningen til de andre kjørerne og var 0,71 sekunder bak i mål.
Adrian Smiseth Sejersted var blant de raskeste på trening. Han tapte en del på toppen og midtveis til de beste, men tok igjen litt mot slutten. Avstanden til vinneren ble likevel på 1,73 sekunder. Med sin 19.-plass klarte han ikke å ta noen verdenscuppoeng.
(©NTB)",325
"La Nydalen få sin park
Boliger i Nydalen. FOTO: FREDRIK VARFJELL / NTB SCANPIX.
Aksjonsgruppen «Ja til stor park i Nydalen» krever i et opprop på Min Sak.no at Oslo kommune omregulerer eller kjøper tilbake den såkalte T-banetomten i Sandakerveien, slik at det kan anlegges en park på tomten. Oppropet har i skrivende stund mottatt nesten 2500 underskrifter, og aksjonistene har også betydelig politisk støtte lokalt. Nestleder i Nordre Aker bydelsutvalg, Ingeborg Briseid Kraft (V), sier til Aftenposten at hun «støtter forslaget 100 prosent», mens Terje Olav Moen (AP), leder for bydelens miljø-, plan- og samferdselskomité, hevder overfor Nordre Aker Budstikke at «dette er det tverrpolitisk enighet om».
Så er da også aksjonistenes krav svært forståelig. Nydalen er et av hovedstadens tettest bebygde og hurtigst voksende områder, med 3150 leiligheter og studenthybler, samt 3000 nye boliger under oppføring eller planlegging, men har ikke ett eneste større, offentlig grøntareal. I en lokal barnehage leker barna på «gress» av plast, mens Fernanda Nissen skole, som åpnet i 2016, har mindre enn en tredjedel av anbefalt uteareal til rådighet, og muligheten for utegym er begrenset. Dette er selvsagt ingen holdbar situasjon.
Det er det private eiendomsutviklingsselskapet Avantor som eier T-banetomten. Den er per i dag regulert til industriområde, men selskapet ønsker omregulering til boligformål. Administrerende direktør Øystein F. Thorup mener et kommunalt oppkjøp ville være «feil bruk av offentlige midler», og hevder dessuten at «en vesentlig del av behovet» for grøntarealer i området dekkes av Avantors egne planer for tomten.
Dét framstår ikke som noen troverdig påstand. Avantor har stått for store deler av utviklingen i Nydalen de siste årene, og har prioritert å bygge høyt og tett. Uansett er ikke dette en sak hvor kommunen kan abdisere. Innbyggernes lovfestede rett til tilgang på rekreasjonsområder er alt for viktig til å overlates til private aktører. Byrådet må ta ansvar for at Nydalen får sin park.",188
"Nytt kanonløp fra Warholm – knuste konkurrentene
FOTO: Michel Spingler / AP Karsten Warholm knuste konkurrentene i Paris.
Karsten Warholm stormet i mål til nok en god tid.
Karsten Warholm har imponert stort denne sesongen. I september starter VM i Doha.
Warholm har vist eksepsjonell form denne sesongen. I juli forbedret han sin egen europeiske rekord på 400 meter hekk i London.
Tiden i den engelske hovedstaden var 47,12. Siden har det blitt snakket om å bryte drømmegrensen. Kun to andre utøvere har løpt på 46-tallet tidligere.
Lørdag hadde han muligheten i Paris. Nordmannen stilte til start i Diamond League-stevnet.
– Jeg prøver ikke å tenke altfor mye på det. Jeg kjenner meg i bra form. Da vet man at alt kan skje, sa en offensiv Warholm til NRK før løpet.
Offensiv var han også ut fra start.
Michel Spingler / AP
Nest beste løp noensinne
Nordmannen løp i bane syv. Han gikk hardt ut, som vanlig. Warholm fosset fra de andre konkurrenten, og tok tidlig teten.
På oppløpet var det ingen tvil om hvem som skulle vinne. Spørsmålet var tiden.
47,26 sto det på klokken.
Rekorden ble akkurat ikke brutt, men løpet var strålende. Det var det nest beste løpet han har levert noensinne. 23-åringen har fortsatt til gode å bli slått på spesialdistansen denne sesongen.
– Han har fått en utrolig stabilitet, sa NRK-kommentator Jann Post.
MATTHEW CHILDS / REUTERS
Storfornøyd
Warholm var tydelig fornøyd med egen tid. Det la han ikke skjul på da han møtte NRK etter løpet.
– Det er alltid gøy å vinne. Jeg er stabil på lavt på 47-tallet. Plutselig smeller det. Det var veldig bra, sa Warholm.
Han ser stadig ting han blir bedre på for hvert løp.
– Det er kontinuitet i løpingen. Det er stabilt veldig bra. Det er målet, og jeg tror det er en god plan for Doha, sier han.
I september går startskuddet for VM i Doha. Warholm ser ut til å være i rute.",302
"Sprekpodden: Kan det å gå være verdens beste mosjon?
«ALLE KAN GÅ»: Johan Kaggestad har trent verdensstjerner i langdistanseløp. Han mener at det å gå er verdens beste mosjon. Finn ut hvorfor han mener dette i ukens episode av Sprekpodden. Foto: Håkon Mosvold Larsen (Scanpix)
SUPERTRENER: Ingrid Kristiansen under Bislett Games i Oslo juli 1991 og trener Johan Kaggestad. Foto: Lasse Evensen (Scanpix)
I denne ukens episode har vi besøk av Johan Kaggestad – ekspertkommentator i Tour de France og hele Norges treningsguru.
Kaggestad har tidligere trent noen av Norges beste langdistanseløpere – fra Grete Waitz og Ingrid Kristiansen – og regnes som en pioner innen fysisk aktivitet. Blant annet har han trent og utviklet behandlingsmetoder ved Modum Bad.
– Det å gå er veldig enkelt. Stort sett alle kan gjøre det, når og hvor som helst, sier Kaggestad.
– Det er også enkelt å variere og styre treningsintensiteten. Man trenger ikke løpe for å bli skikkelig sliten.
«No pain, no gain»
Kaggestad mener det er håpløst å råde inaktive mennesker til 30 minutter aktivitet hver dag, uten å forklare hva det vil si å være aktiv.
– Det er mer enn nok å bare gå, dersom man ikke har trent mye før. Start med ti minutter hver dag og øk etter hvert, sier treningsguruen.
– Det er et slagord som heter «No pain, no gain». Mange tror derfor at hvis treningen ikke gjør skikkelig vondt, så har det ikke hatt effekt, sier Kaggestad.
– Man trenger faktisk ikke se ut som Bjørn Dæli eller Ole Einar Bjørndalen over målstreken for å vite at man virkelig har fått trent.
Pratefart
Men det nytter ikke bare å rusle til og fra jobb. Man skal ha litt «armsleng og få litt farge i tryne» som Kaggestad sier.
– Selv om jeg har trent verdensstjerner i idrett, deler jeg alltid opp intensitet i to grupper: pratefart og over pratefart. Summen av disse to, gir den beste effekten, sier Kaggestad.
Hør flere råd og tips på Sprekpodden her.",245
"Nesten 16.000 feilbygde svinger på svenske veier
Mange svinger på svenske veier er feilkonstruert. Bildet viser veien inn til Strømstad. (Foto: Geir Olsen/NTB Scanpix)
En stor undersøkelse som er gjennomført av SVT og tv-programmet Uppdrag Granskning viser at det er mange farlige svinger på svenske landsvägar, det vil si veier utenfor byområdene som ikke er motorveier.
Kartleggingen viser at totalt 15.844 svingkurver er bygget slik at det er vanskelig for sjåførene å klare dem i veienes tillatte hastighet, skriver SVT. Undersøkelsen er gjort på veier med toppfart over 70 km/t der det har skjedd minst fem ulykker de fem siste årene, og omfatter 26 prosent av det statlige veinettet.
Ved å regne på tillatt hastighet, svingens radius og veiens helning sideveis konstaterer SVT at svingene ikke tilfredsstiller de anbefalingene som stilles på veier som bygges i dag.
At det skjer ulykker kan skyldes alt fra den menneskelig faktor til dårlige veiforhold, men en feilutformet sving gjør at man som bilist har mindre spillerom, ifølge SVT.
- Vil kjennes ubehagelig
– Når det er glatt føre så øker risikoen for at man sklir av veien veldig kraftig. Når det er tørr asfalt så øker risikoen for at lastebiler eller en toetasjes buss eller kjøretøy med høyt tyngdepunkt velter og ruller rundt i disse svingene, sier sivilingeniør og veiekspert Johan Granlund til Uppdrag Granskning.
Ifølge Granlund er det i mange tilfeller mulig å kjøre disse svingene i den farten veien er skiltet med, men at det vil kjennes ubehagelig.
Onsdagens program av Uppdrag Granskning handlet blant annet om en tragisk ulykke i januar i år der en minibuss med sju sveitsiske ungdommer på Sverige-ferie kom over i motgående kjørefelt og frontkolliderte med et 90 tonn tungt vogntog. Alle unntatt én omkom.
En granskning etter ulykken konkluderte ifølge SVT med at svingen der ulykken skjedde er feilutformet. Kombinasjonen av hvor skarp svingen er og hvor mye den heller sideveis gjør det vanskelig å holde bilen på veien i den tillatte farten. Rapporten konkluderte med at en fornuftig hastighet for ulykkes-svingen er 60 km/t og ikke 90 som veien var skiltet med.",214
"FN-ekspert ber om drapsetterforskning av Saudi-Arabias kronprins
Saudi-Arabias kronprins Mohammed bin Salman (i midten) under et krisemøte for arabiske land rundt Persiabukta i den hellige saudiarabiske byen Mekka i slutten av mai. Tema for møtet var konflikten med Iran. Foto: Amr Nabil / AP / NTB scanpix
FNs spesialrapportør for utenomrettslige henrettelser, Agnes Callamard, la onsdag fram en over hundre sider lang rapport om drapet på Khashoggi.
Her anbefales det at FNs generalsekretær António Guterres krever internasjonal etterforskning av blant andre kronprinsen og Saud al-Qahtani, en rådgiver for den saudiarabiske kongefamilien.
– Den eneste konklusjonen er at det finnes troverdige bevis som danner grunnlag for videre etterforskning, skriver Callamard.
Hun mener også at det bør innføres sanksjoner mot kronprinsen og hans verdier i utlandet inntil det frambringes bevis for at han ikke var innblandet i drapet.
Innrømmelse
Den saudiarabiske journalisten, skribenten og regimekritikeren Jamal Khashoggi ble drept inne på Saudi-Arabias konsulat i den tyrkiske storbyen Istanbul i fjor.
Etter først å ha benektet drapet, innrømte Saudi-Arabia til slutt at Khashoggi var tatt av dage. Påtalemyndigheten i Saudi-Arabia mener saudiarabiske agenter drepte Khashoggi uten å ha fått klarsignal fra høyere hold.
Khashoggi var bosatt i USA og jobbet blant annet for avisa Washington Post da han ble drept.
Tidligere i karrieren hadde han også vært redaktør og rådgiver for Saudi-Arabias regjering.
– Rengjorde åstedet
Minst elleve personer er stilt for retten for drapet i Saudi-Arabia, og fem av dem risikerer dødsstraff.
Callamard mener imidlertid at etterforskningene i Saudi-Arabia og Tyrkia så langt ikke har vært i tråd med internasjonale standarder. I rapporten beskyldes Saudi-Arabia for å ha hindret Tyrkias etterforskning ved at åstedet på konsulatet ble grundig rengjort.
Derfor bør rettssaken mot de tiltalte i Saudi-Arabia stanses og en internasjonal etterforskning igangsettes, ifølge FN-rapportøren.
I tillegg oppfordres USA til å starte en egen etterforskning dersom dette ikke allerede er gjort.
Callamards rapport inneholder en detaljert beskrivelse av omstendighetene rundt drapet, delvis basert på lydopptak fra konsulatet. Blant annet beskrives lyden av en sirkelsag som kan ha blitt brukt til å partere drapsofferet.",273
"Zara Larsson til Idyll 2020
Vi har gledet oss utrolig mye til å slippe Zara Larsson. Det er bare til å glede seg til 2020 og 5-års jubileum, sier ledelsen i Idyllfestivalen.
Zara Larsson med mer enn 5 milliarder streams, utallige priser og enormt anerkjente singler er klar for Norge, under Idyll i Fredrikstad, skriver festivalledelsen i en pressemelding.
– Det er med stolthet vi kan si at en av verdens største popstjerner, Zara Larsson, kommer til Idyll 2020! Med over 5 billioner streams, flere MTV EMA-priser og en hit-katalog få andre artister kan måle seg med er den svenske superstjernen noe av det største innen popmusikken de siste årene.
LES OGSÅ: Undergrunnsrapens bestegutt til Idyll 2020
Enorm stemmeprakt og teft for hits
– Det er helt sykt. En av verdens største popstjerner kommer til Idyllfestivalen. Vi har gledet oss utrolig mye til å slippe Zara Larsson. Det er bare til å glede seg til 2020 og 5-års jubileum, skriver Idyll-ledelsen.
Zara Larsson ga i 2013 ut «Uncover», og allerede da var det nærmest vedtatt at Larsson var en kommende verdensstjerne. Med sine enorme stemmeprakt og teft for å lage hits ble dette en suksessoppskrift som bare har vokst og vokst.
LES OGSÅ: CC Cowboys spiller på Idyll 2020
Med superhits som «Lush Life», «Ain’t My Fault», «Never Forget You», «Symphony», og «I Would Like» har hun tatt verden med storm. Det hele toppet seg da hun i 2016 fremførte den offisielle EM-låten «This One’s For You» med David Guetta under åpningen til Fotball-EM.
Larsson har samarbeidet med navn som Ty Dolla Sign, Clean Bandit, Tinie Tempah og nevnte David Guetta. Hun har ved flere anledninger spilt på Ellen DeGeneres Show. Svensken har rasket med seg 30 gullplater, 125 platinumplater og 1 diamantplate.
Nylig slapp hun «Invisible», filmmusikken til filmen Klaus av Netflix.
Andre artister som er bekreftet til Idyllfestivalen 2020 er CC Cowboys, Klovner I Kamp og Kamelen.
LES OGSÅ: Lyden av Fredrikstads framtid",186
"Mol og Sørum slått ut av VM-vinnerne i Italia
FOTO: Handout / Norges Volleyballforbund Anders Mol (t.v.) og Christian Sørum måtte se seg slått i semifinalen i Roma. Foto: Norges Volleyballforbund / NTB scanpix
Anders Mol og Christian Sørum under sommerens VM i Tyskland.
Finaleplassen glapp etter 21-18, 18-21, 9-15 mot Oleg Stojanovskij og Vjatsjeslav Krasilnikov. Russerne ble verdensmestere i sandvolleyball denne sesongen, i turneringen der Mol og Sørum tok bronse.
Dermed blir det spill om tredjeplass for nordmennene. Der møter de amerikanerne Taylor Crabb og Jake Gibb søndag.
Christian Charisius / DPA / NTB scanpix
Lysproblemer
Russerne startet godt og tok ledelsen fra start i semifinalen lørdag, men nordmennene kjempet seg tilbake og ledet det første settet 12-10. Da ble det et lite opphold på grunn av problemer med lyset i arenaen. Det så ikke ut til å psyke ut Mol og Sørum. De økte raskt til 14-11.
Den norske duoen klarte å beholde avstanden ned til motstanderen og vant til slutt førstesettet med sifrene 21-18.
Det andre settet startet med en glimrende blokk fra Mol. Deretter var det russerne som tok initiativet og ledelsen. Nordmennene kjempet seg tilbake og settet sto og vippet på 9-9.
Mot slutten av settet var det russerne som fikk overtaket. De sikret til slutt et avgjørende sett etter å ha vunnet 21-18.
Der ble det en tung start sett med norske øyne. Stojanovskij og Krasilnikov gikk opp i 4-1-ledelse, men nordmennene kjempet seg tilbake til 6-6. Ut settet var det russerne som var sterkest, og de sikret finaleplass med 15-9.
SETT DENNE? Opptur for norsk volleyball: Slik forklares suksessen
Slo brasilianere
Tidligere lørdag hadde Mol og Sørum slått brasilianerne Evandro/Bruno Schmidt 21-17, 21-16 i kvartfinalen.
Den norske duoen startet turneringen i Italia med seier 21-12 og 21-17 over franske Quincy Aye/Arnaud Gauthier-Rat. Mol og Sørum vant gruppen da den italienske duoen Enrico Rossi/Adrian Carambula senere på dagen ikke møtte opp til kamp. Årsaken var sykdom.
Fredag ble Lars Fluggen og Nils Ehlers fra Tyskland slått etter en jevn og tett duell i åttendedelsfinalen. Kampen endte 15-21, 21-15, 15-11 til verdensenerne fra Norge.
(©NTB)",290
"Lagerbäck testet ut King og Haaland sammen
Erling Braut Haaland (til høyre) og Joshua King ble drillet mye sammen på landslagets onsdagstrening. Landslagssjef Lars Lagerbäck i forgrunnen. Foto: Vidar Ruud / NTB scanpix
– Vi ser på rankingen at det er et lag vi skal slå hjemme. Vi ser for oss en kamp der vi har ballen mest og kontrollerer kampen, sier Lagerbäck.
– Josh skal kjenne litt mentorskap overfor de unge spillerne. Det var noen av grunnen til at jeg gjorde som jeg gjorde, sier Lagerbäck om at King og Haaland opererte mye sammen.
Alle uttatte 23 spillere var med på økta onsdag, og ifølge Lagerbäck var det en «riktig bra trening». Han ville ikke slippe ut noen drypp om hvem som starter i angrepet.
– Å sette inn to store spisser og la Joshua starte på banen hadde kanskje heller ikke vært så dumt.
Flere spissvalg
Haalands målproduksjon i Østerrike ga 19-åringen plass i troppen. Premier League-mannen King er en selvskreven mann for Lagerbäck.
Den svenske landslagssjefen har i tillegg Alexander Sørloth og Bjørn Maars Johnsen som rene spisser i troppen. I tillegg er Tarik Elyounoussi med. Han har gjort en jobb i angrepet før.
Malteserne har tre poeng på fire kamper. De kom i 2-1-seieren over Færøyene på hjemmebane.
To muligheter
To veier kan få Norge til EM, noe som i så fall vil bli det første sluttspillet på 20 år for A-landslaget.
De to beste i EM-kvalgruppen er kvalifisert. I praksis er det bare én ledig plass da Spania virker helt ustoppelig på toppen.
Skulle Norge ikke komme med den veien, slår UEFAs nasjonsliga inn. Der er Norge kvalifisert for semifinale på sitt nivå. Seier der og så i en påfølgende finale vil gi EM-billett.
Slik det ser ut nå er Serbia en sannsynlig motstander i semien. Det vil bli tøft om serberne får med alle sine beste spillere og løfter lagmoralen. Likevel kan mye skje de neste månedene.
Sverige er Norges motstander søndag. Kampen spilles i Stockholm.",246
"Aftonbladet: Svenske partier enige om ny statsminister
Stefan Löfven. Får han fortsette som Sveriges statsminister?
Forhandlingene om regjeringsspørsmålet er inne i en sluttspurt, opplyser flere ikke navngitte kilder til den svenske avisa.
Ifølge Aftonbladets kilde er de tre partiene enige om de vanskelige spørsmålene knyttet til arbeidsrett, utleieregulering og familiegjenforening, som førte til at forhandlingene gikk i stampe før jul. De skal også være enige om hvem som blir Sveriges nye statsminister.
Flere av de nevnte partiene skal angivelig ha møter i løpet av helgen for å forsøke å forankre avtalen i sine respektive partiorgan. Centern og Socialdemokraterna skal møtes allerede fredag, opplyser kildene.
Ingen av de fire partiene ønsker å kommentere Aftonbladets opplysninger, og foreløpig er ingenting bekreftet.
Fastlåst
Valget i Sverige i september i fjor endte med en fastlåst situasjon, siden Sverigedemokraterna (SD) havnet på vippen mellom høyre- og venstresiden. Ingen vil samarbeide med høyrepopulistiske SD, og etter valget har utallige og hittil mislykkede forsøk vært gjort på å danne en regjering som Riksdagen kan godta.
Socialdemokraterna-leder Stefan Löfven har også tidligere forsøkt å få i stand en koalisjonsregjering med sin nåværende regjeringspartner Miljöpartiet og de borgerlige partiene Centern og Liberalerna, men han ble nedstemt da forrige statsministeravstemning fant sted 14. desember.
Centern-leder Annie Lööf kom med en knallhard kravliste og sa at Löfven «måtte føre en borgerlig politikk» hvis han skulle bli statsminister, noe som ble for mye å svelge for Socialdemokraterna. Ifølge Aftonbladet har de angivelig gått med på mer i denne forhandlingsrunden enn de gjorde sist.
Død allianse
Både Centern og Liberalerna har vært med i den borgerlige Alliansen, som styrte Sverige i årene 2006 – 2014. Men blokken er nå for alle praktiske formål død.
Det første skuddet falt da Centern og Liberalerna stemte ned Moderaterna-leder Ulf Kristersson som statsministerkandidat i november i fjor. Hvis Centern og Liberalerna bestemmer seg for å slippe fram Löfven, vil det innebære et definitivt brudd med Moderaterna og Kristdemokraterna for denne gang.",179
"Flaut Sommarøytøys
NÆRINGSMINISTER: Torbjørn Røe Isaksen. FOTO: NTB SCANPIX
«Noen vil kanskje føle seg litt lurt, men man kan ikke annonsere seg til oppmerksomhet lenger, man er nødt til å fortelle en god historie». Det sa reiselivsdirektør i Innovasjon Norge, Bente Bratland Holm, til NRK da de avslørte at saken om Sommarøy, øya som visstnok ville kvitte seg med tida, var et rent PR-stunt fra Innovasjon Norge.
Aftenposten, Dagbladet, NRK, Dagens Næringsliv og TV 2 samt flere internasjonale medier bet på Innovasjon Norges agn. Saken ble presentert som et folkelig initiativ til å skrote klokka og skape en «tidløs sone i nord». Næringsminister Torbjørn Røe Isaksen (H) visste om stuntet i en måned før kampanjen ble offentlig kjent, ifølge Medier24. Likevel valgte han å kommentere saken overfor Aftenposten Junior, en publikasjon som skal fremme nyhetsstoff for barn.
Selv om det er forståelig at Innovasjon Norge må ta nye grep for å promotere Norgesturisme, så er det på ingen måte akseptabelt å villede offentligheten, slik Innovasjon Norge har gjort.
Alle har beklaget, slik de burde. Aftenposten har skrevet både beklagelse og lederartikkel etter Aftenposten Junior-oppslaget. At mediene tar selvkritikk i denne saken er på sin plass. Det er skremmende at et reklamestunt kan nå så langt uten å bli avslørt.
At det tok så lang tid før Innovasjon Norge skjønte alvorlighetsgraden, er en ripe i lakken for det statlige selskapet. Direktør Håkon Hauglie har lagt seg flat, men først etter at reaksjonene kom. Statsråd Torbjørn Røe Isaksen har også beklaget at han bidro til å spre en falsk nyhet, men det også etter at NRK avslørte at saken av oppspinn.
Falske nyheter er en av de største truslene mot vårt demokrati. Dette har regjeringen signalisert en rekke ganger at de er opptatt av å bekjempe. At Isaksen har tatt så lett på denne saken, er uforståelig. Det holder ikke å si at man vil bidra til å bekjempe feilopplysning av befolkningen, for så å bidra til et reklamestunt som er bygd på å lure folk.",162
"Kvinne med barnevogn overfalt – politiet ber om tips og dashbordvideoer
Illustrasjonsfoto.
Politiet jakter en mann i alderen 20 til 40 år som truet kvinnen med skrujern.
Overfallet skjedde ifølge politiet mellom klokken 21.30 og 21.45 søndag kveld. Like etter klokka tolv mandag ettermiddag har politiet fortsatt ikke pågrepet noen.
– Håpet er at flere ser vår beskrivelse nå på morgenkvisten, og at det resulterer i flere tips. Sem er jo ikke så stort, sier operasjonsleder Jan Kristian Johnsrud i Sørøst politidistrikt til NTB mandag morgen.
Politiadvokat Lise Dalhaug sier til NTB mandag ettermiddag at politiet særlig ønsker seg tips fra bilister med dashbordkamera, som kan ha kjørt fra en Circle K i området og mot Gamle Kongsvei, Olav Digres Vei og Semsbyveien i tidsrommet mellom 21.15 og 22.00 søndag kveld.
Politiet sier det er overvåkingsvideoer som kan vise den mistenkte mannen. De vet også om flere andre kameraer i området som de ikke har rukket å se på.
Politiet er spesielt interessert i alle observasjoner rundt Langerød-området og gamle E18 utenfor Sem, og observasjoner i og rundt tettstedet Semsbyen.
Alvorlig
Politiet fikk melding om hendelsen like før klokka 22, men ventet flere timer før de gikk offentlig ut med opplysninger om den.
– Det er fordi vi må undersøke nøyaktig hva som har skjedd. En så alvorlig melding kan skape frykt blant lokale beboere, og da er det viktig å være sikker på hva det er som har skjedd, sa Johnsrud etter midnatt.
Han kan etter politiets undersøkelser bekrefte at et overfall har funnet sted. Det mener politiet har et seksuelt preg.
– Hun har skreket og ropt, og naboer har hørt det. Det kan ha bidratt til at overfallet opphørte, sier Johnsrud.
Følg Dagsavisen på Facebook og Twitter!
Refleksvest
Politiet sier de leter etter en mann med mulig opprinnelse fra Afghanistan eller Midtøsten, rundt 20 – 40 år, kort mørkt hår, mørke klær og han bar en refleksvest. Mannen truet kvinnen med skrujern.
– Vi mistenker at overfallsmannen kan være en lokal beboer. Vi er derfor ute med patruljer og leter, sier Johnsrud.
I pressemeldingen utsendt mandag formiddag skriver politiet at den fornærmede kvinnen sier gjerningsmannen hadde på seg refleksvest.",169
"Ikke stå med lua i hånda
Trondheim trenger nye kulturbygg. Trondheim kunstmuseum er blant dem som sliter med dårlige lokaler. Foto: Christine Schefte
Hver dag denne uka har Adresseavisen på lederplass lagt fram utfordringer som vi mener politikerne må gjøre noe med de neste fire årene. Vi avslutter med å be om at de blir flinkere til å snakke med dem som sitter på den store pengesekken. De må ikke stå med lua i hånda, men skape forståelse for at det er på tide med statlige investeringer i viktige prosjekter i Trondheim.
Lenge før forslaget til nytt statsbudsjett blir lagt fram, er det kommet lekkasjer som er relativt gode nyheter for byen. Regjeringen vil bevilge 55 millioner kroner til forprosjektering av havsenteret som har fått navnet Ocean Space Centre. Forprosjekteringen av NTNUs nye universitetsområde skal få 40 millioner.
Men det er langt igjen før disse prosjektene blir realisert. Havsenteret vil antakelig koste over seks milliarder kroner før det er ferdig. Den totale prislappen på NTNUs campus kan bli bortimot ti milliarder. Begge deler vil få stor, nasjonal betydning, siden prosjektene skal legge grunnlaget for nye næringer når vi etterhvert vil tjene mindre på olje. Vi har inntrykk av at det er forståelse for dette i regjeringen, men trondheimspolitikerne må jobbe intenst for å holde bevisstheten oppe, for konkurransen om statlige midler er knallhard.
Byens politikere må være offensive også på andre områder. Både Trondheim kunstmuseum og Nordenfjeldske Kunstindustrimuseum har lokaler som er helt nedslitte. Begge trenger et nybygg, gjerne under ett og samme tak. Dessuten er Olavshallen 30 år gammel og har behov for både en kraftig oppgradering og en utvidelse.
Stavanger og Kristiansand har fått nye konserthus med en samlet prislapp på tre milliarder kroner. Det bygges nå kulturhus for nærmere 15 milliarder kroner i hovedstaden. Bare det nye nasjonalmuseet på Vestbanen koster seks milliarder. De folkevalgte må arbeide på tvers av partipolitiske skillelinjer og argumentere for at det nå er Trondheims tur.",241
"39 personer funnet døde i semitrailer i Essex
Politiet sperret av området rundt semitraileren. Foto: NTB scanpix
Politi ved området hvor de døde ble funnet. Foto: NTB scanpix
Det skal være snakk om 38 voksne personer og en tenåring. Den 25 år gamle sjåføren av bilen, en mann fra Nord-Irland, er pågrepet, mistenkt for drap.
Politiet sier de tror semitraileren kom fra Bulgaria.
– Vi jobber med å identifisere ofrene, men vi antar at det vil ta lang tid, sier politiinspektør Andrew Mariner ved Essex-politiet, den lokale nettavisen Echo.
Nødetatene rykket ut til lastebilen, som sto på et industriområde i byen Grays natt til onsdag, men alle ofrene ble erklært døde på stedet. Semitraileren antas å ha kommet til England lørdag 19. oktober via havna i Hollyhead ved Irskesjøen, ifølge politiet.
– Dette er en tragisk hendelse der et stort antall mennesker har mistet livet, konstaterer Mariner.
Industriområdet er sperret av mens politiet undersøker åstedet.
Regjeringen er forferdet
Statsminister Boris Johnson sier han er forferdet over hendelsen.
– Jeg mottar jevnlige oppdateringer og innenriksdepartement vil jobbe tett med politiet i Essex for å finne ut hva som har skjedd. Mne tanker er hos dem som har mistet livet og deres kjære, skriver han på Twitter.
Innenriksminister Priti Patel skriver på Twitter at hun er sjokkert og lei seg over nyheten.
– Vi må gi politiet rom til å gjennomføre sine undersøkelser, skriver hun.
Dover-tragedien
I juni 2000 ble britene rystet av en lignende sak, da 58 kinesiske immigranter ble funnet døde i en lastebil ved Dover. En nederlandsk lastebilsjåfør ble året etter dømt til 14 års fengsel for drap.
Ofrene ble kvalt etter at sjåføren stengte den eneste lufteluka for å unngå at menneskesmuglingen skulle bli avdekket på ferja mellom Zeebrugge og Dover. To personer overlevde så vidt og vitnet i rettssaken mot sjåføren og den kinesiske tolken Ying Guo, som fikk seks års fengsel for menneskesmugling.",233
"- Engasjement og humør kjennetegnet Ingrid
Hele Arbeiderpartiet er i dyp sorg, skriver leder i Arbeiderpartiet Jonas Gahr Støre på sin Facebook-profil. Foto: Skjermdump
- Det er med stor sorg vi har mottatt budskapet om at vår kjære venn og partikollega, ordfører i Malvik Ingrid Aune, sammen med Eivind Olav Kjelbotn Evensen mistet livet i en båtulykke utenfor Namsos natt til i dag. Våre tanker går til deres nærmeste familie, skriver Gahr Støre på sin Facebook-profil.
- En dyktig politiker
- Ingrid var en dyktig politiker med et smittende engasjement for politikk og medmennesker. Hun var både ung og erfaren og stilte til gjenvalg som ordfører i Malvik kommune i Trøndelag. Hennes iherdige innsats for å sikre hele og faste stillinger er blitt til et forbilde for lokalpolitikere i Arbeiderpartiet over hele landet. Ingrid hadde stor kunnskap om internasjonale spørsmål, og hun var levende opptatt av kampen for nedrustning og internasjonal solidaritet, skriver han videre.
- Lidd et stort tap
- Engasjement og humør kjennetegnet mennesket og politikeren Ingrid Aune. Familien og en stor vennekrets over hele landet har lidd et stort tap av et varmt medmenneske. Arbeiderpartiet har mistet ett av sine største politiske talenter.
- Hele Arbeiderpartiet er i dyp sorg over at vår gode partikamerat Ingrid Aune har gått bort så altfor tidlig, avslutter Gahr Støre.
- Ufattelig og trist
Også tidligere statsminister Jens Stoltenberg har torsdag skrevet et innlegg på sine Facebook-sider.
- Ufattelig og trist. Med Ingrid Aune har vi mistet et stort politisk talent, skriver Stoltenberg.
- Ingrid ga seg aldri når hun kjempet for det hun trodde på. Hun gjorde det som ordfører i Malvik da hun kjempet mot ufrivillig deltid, og hun gjorde det som politisk rådgiver i Utenriks- og Forsvarsdepartementet da hun kjempet for en mer solidarisk og trygg verden. Alltid blid og sprudlende. Alltid imøtekommende og varm. Ingrid vil bli dypt savnet, skriver han.",265
"Salvini toner ned rykter om regjeringskrise
Italias innenriksminister og visestatsminister Matteo Salvini har fått nok av regjeringspartneren Femstjernersbevegelsen. (Foto: Andreas Solaro/AFP/NTB Scanpix)
– Ingen regjering vil falle i kveld, tvitret Salvini under en tv-opptreden torsdag, der han avviste gryende rykter om at han hadde bedt om et hastemøte med president Sergio Mattarella.
Presidenten er i Italia den personen politikerne Tyr til under regjeringskriser. Mattarella kan oppløse nasjonalforsamlingen og skrive ut nyvalg, eller være mekler i forhandlinger om å danne ny regjering.
Sterkt høyreorienterte Salvini, som er både innenriksminister og visestatsminister, har imidlertid advart om at han ikke kan tolerere koalisjonen mellom sitt parti Ligaen og Femstjernersbevegelsen (M5S), om M5S skal fortsette å bremse regjeringens kapasitet til å iverksette sine politiske tiltak.
– Om jeg kan være sikker på at vi kan samarbeide for å få ting gjort, vil jeg fortsette. Om ikke kan vi gå hjem og la italienerne felle sin dom, sa han under et møte med støttespillere før tv-intervjuet.
Mangel på tillit
Tidligere torsdag ble han spurt om han hadde mistet tilliten til regjeringspartneren.
– Ja, dessverre, også på et personlig nivå, svarte han. Han la til at det er «merkelig» å styre med «mennesker som fornærmer deg».
M5S-partileder Luigi Di Maio, som også er visestatsminister, svarte i en Facebook-video:
– For å være ærlig er jeg litt lei. Jeg vil fortsette, men hvis Ligaen vil velte regjeringen, burde de si det rett ut.
Stadige krangler
Ligaen og M5S har kommet i klinsj flere ganger siden regjeringen ble dannet i juni 2018. Migrasjon, skatt, føderalisme og infrastrukturprosjekter er blant ting de har kjeklet om.
De siste spenningene bunner imidlertid i at M5S stemte for å godkjenne tyske Ursula von der Leyen som EU-kommisjonens nye president, mens Ligaen stemte mot.
Om det skulle bli regjeringskrise, kan det bli nyvalg til høsten. I meningsmålinger leder Ligaen med om lag 38 prosent, mens M5S har 17 prosent. Opposisjonspartiet Demokratene har 23 prosent.",215
"Politiet blir med russen på toget til Geilo
FOTO: Paul S. Amundsen TIL GEILO: I fjor var politiet med da russen i Bergen dro til Geilo for å feste.
(Bergens Tidende): Til helgen er det russens årlige tur til Geilo.
Nå går Vest politidistrikt ut med en pressemelding, der de opplyser om at de vil bli med russen på toget og samarbeider med politiet på Geilo, skriver Bergens Tidende.
«Politiet i Bergen vil, som i fjor, ha en tett oppfølging. Vi ønsker at dette skal bli en trygg og hyggelig helg for ungdommene som reiser, for de andre togpassasjerene og for lokalbefolkningen på Geilo», skriver de.
I 2017 gikk det over styr da russen inntok Geilo. Politiet kommenterte etterpå at de var sjokkert over fyll og hærverk.
Politiet ber foreldre ta en prat med sine barn før de setter av gårde til Geilo i helgen.
«Dette er flott ungdom som vil feste sammen med nye og gamle venner, men vi oppfordrer foreldrene til å ta en god prat før de sender dem på tur», skriver Vest politidistrikt.
Festingen har tidligere ført til mange uheldige episoder. Politiet understreker at det har ført til omfattende skadeverk på hytter, ordensforstyrrelser og bekymringer om narkomisbruk.
Politiet påpeker at de er med for å bidra til en trygg og god russefeiring. De har planlagt for helgen i samarbeid med politiet på Geilo og NSB.
«Kanskje noen russ føler at vi legger en dempe på festen, men vi fikk gode tilbakemeldinger i fjor, også fra russen», understreker de.
Bente Liland, politioverbetjent i Hordaland, opplyser at russens avreise er nøye planlagt. Politiet vil i år, som i fjor, bli med russen på toget. Det er planlagt to avganger for russen, kl 13 og ett kl 16.
Liland forteller at politiet ønsker å sette sunne rammer for festen.
– Vi er der først og fremst for russen. De er kjekke ungdommer, men det er lett å bli revet med på slike fester. Vi er der for å minne dem på hva som faktisk er lov og ikke.",275
"Donald Trump tjente millioner på sitt Washington-hotell, etterforskes for mulig korrupsjon
Donald Trump har nå signert ny presidentordre som blir kalt «muslimforbud» av menneskerettsorganisasjon.
Presidentdatter Ivanka Trump tjente i fjor nesten 35 millioner kroner på sin eierandel i Donald Trumps hotell nær Det hvite hus i Washington DC.
Det er bare småpenger i forhold til hva pappa Donald Trump tjente på hotellet. Det hvite hus i mai at Donald Trump i 2018 hadde en inntekt på 3,78 milliarder kroner, hvorav 350 millioner kroner kom fra hotellet.
Dette hotellet er flittig brukt av prominente statsledere på besøk i Washington og Det hvite hus, skriver washingtonian.
Donald Trump etterforskes da også av påtalemyndighetene i Maryland og District of Columbia for brudd på loven om at ingen president kan motta godtgjørelse eller betaling fra fremmede makter. Dette for at det ikke skal oppstå mistanke om korupsjon eller betaling for tjenester. En rekke statsleder har altså bodd på hotellet og betalt for det, mens de besøkte Trump i Det hvite hus.
Jared og Ivanka. Foto: NTB Scanpix
Dokumentene som ble offentliggjort av Det hvite hus fredag, viser at Ivanka Trump samme år håvet inn minst 8,7 millioner kroner på vesker, sko og kjoler fra eget motemerke. Det er en nedgang på rundt 35 millioner fra 2017.
Hotellet måtte også trekke tilbake en rekke Trump-produkter preget med bilder av Det hvite hus.
Følg Dagsavisen på Facebook og Twitter!
Legger ned
Ivanka Trump sa i fjor at hun legger ned klesselskapet for å konsentrere seg om jobben som rådgiver i Det hvite hus.
Ektemannen Jared Kushner tjente i fjor flere millioner dollar på i boliger i New York. Han har en eierandel verdt minst 215 millioner kroner i eiendomsselskapet Cadre, viser dokumentene. Til sammen tjente Ivanka og mannen Jared et sted mellom 28,8 millioner og 135 millioner dollar i 2018. Alt på andre jobber enn for Donald Trump i Det hvite hus, skriver Bloomberg. De skal være ulønnet i sine jobber for Donald Trump.
Enn så lenge har ikke tallene blitt godkjent av Det hvite hus.",172
"Politimann i Nordland i varetekt, siktet for seksuell omgang ved misbruk av stilling
Nordland politidistrikt omtaler siktelsen som alvorlig i en pressemelding sendt ut fredag.
Tjenestemannen i 30-årene er suspendert mens etterforskningen pågår. Siktelsen er tatt ut av Spesialenheten for politisaker.
– Jeg kan ikke si så mye om omfanget ennå, men det er snakk om flere kvinner som er fornærmet. Vi foretar undersøkelser rundt dette og om hvor mange fornærmede det kan dreie seg om, sier leder for Spesialenhetens etterforskningsavdeling for Nord-Norge og Midt-Norge, advokat Halvor Hjelm-Hansen, til NTB.
Det er Spesialenheten som både har etterforskningen og påtaleledelsen i saken. Avdelingen Hjelm-Hansen leder i Trondheim, etterforsker saken.
Varetektsfengslet
Hjelm-Hansen sier at politimannen ble pågrepet tidligere denne uken. Han ble brakt til Trondheim og fremstilt for varetektsfengsling i Sør-Trøndelag tingrett. Mannen ble varetektsfengslet torsdag med brev- og besøkskontroll fram til 23. desember.
– Når man har fått besluttet holdt en person i varetekt og det gjelder bevisforspillelsesfare, så betyr dette at vi vil foreta etterforskning for å få mer informasjon og faktum rundt saken. Dette fortsetter vi med nå, og det vil blant annet gjelde avhør. Vi kommer til å foreta flere avhør i den perioden som kommer, sier han.
Databeslag og bilder
I kjennelsen fra retten fremgår det at Spesialenheten er i startfasen av en større etterforskning. Det er foretatt databeslag som så langt ikke er analysert, og Spesialenheten har ikke oversikt over hvilke bevis som videre kan innhentes gjennom etterforskningen, heter det.
Kvinnene i saken har blant annet forklart at de har oversendt bilder og screenshots til egne bekjente. Et sentralt bevistema i saken er hvorvidt det foreligger misbruk av overmaktsforhold ved oppnåelsen av den seksuelle omgangen, og det er det grunn til å tro det per i dag ukjente materialet vil kunne bidra til å belyse, skriver tingrettsdommer Ingvild Skaar.
Stiller seg uforstående
Mannens forsvarer, advokat Tom Solberg, sier til VG at hans klient stiller seg uforstående til siktelsen.
– Han mener den er feil og oppkonstruert. Utover det har vi ingen flere kommentarer til siktelsen, sier han.
Solberg legger til at hans klient har anket varetektsfengslingen. Når anken blir behandlet, er foreløpig ikke kjent.",238
"Uholdbar forskjellsbehandling i fotballen
Fotballmamma Elisabeth Høidal. reiser en viktig debatt om likestilling i norsk fotball. Forskjellene mellom tilbudet for unge gutter og jenter på kretslag er for stort. Nå må fotballforbundet rydde opp, skriver Adresseavisen på lederplass. Foto: Espen Bakken
Elisabeth Høidal er mamma til en fotballjente på 13 år. Høidal gikk mandag ut i Adresseavisen og kritiserte den urimelig forskjellsbehandlingen som foregår mellom jentenes og guttenes tilbud på kretslagene i trøndersk fotball. Gjennom organisasjonen Norsk Toppfotball gis guttene langt bedre vilkår for å drive sin idrett, sammenlignet med tilsvarende lag på jentesiden. Det er prisverdig at Høidal roper varsku. Norsk idrett kan ikke leve med slike forskjeller. Her må det ryddes opp.
Norsk Toppfotball er en interesseorganisasjon for Eliteserien og Obos-ligaen, de to øverste divisjonene innen herrefotball. På kvinnesiden finnes en tilsvarende organisasjon, Toppfotball Kvinner. På herresiden finnes det mye mer penger, siden TV-rettighetene sørger for enorme summer til organisasjonen som står bak herrefotballen. En del av pengene herfra brukes til å betale for at kretslaget til 14-årige gutter får delta i en nasjonal liga. For jentenes kretslag finnes det ikke et slikt tilbud på samme nivå.
Kritikken som reises mot forskjellene, handler ikke om lønnsforskjellene mellom kvinne- og herrefotballen i Norge, men om en situasjon der unge talenter gis et ulikt tilbud. Kritikken handler heller ikke om at enkelte guttelag får sove på hotell når de er på turneringer finansiert av Norsk Toppfotball. Dette handler om at jenter som satser på fotball, får et dårligere tilbud fordi de er jenter. Det kan ikke fortsette.
Norsk fotball kan ikke leve med en situasjon der Norsk Toppfotball bruker sine sponsorkroner til å øremerke tilskudd til guttelagene, mens jentene står uten tilsvarende tilbud. Det er Norges Fotballforbund (NFF) som må sørge for ordninger som forhindrer en slik skjevfordeling. Selv om NFF Trøndelag forsøker å gjennomføre tiltak som forsterker opplegget for jentene, sender dagens ordning tydelige signaler om at fotballmiljøet satser mer på guttene enn på jentene.
Det er mye penger i norsk fotball. De som sitter på toppen, må skape likeverdige tilbud, uavhengig av kjønn.",253
"Regjeringen vil iverksette tiltak for rettshjelp for Nav-ofrene
Arbeids og sosialminister Anniken Hauglie (H) Foto: Terje Pedersen / NTB scanpix
– Regjeringen vil iverksette særlige rettshjelpstiltak, slik at det vil bli gitt fritt rettsråd, uavhengig av inntekt og formue, for eventuelle klager på Navs omgjøringsvedtak, opplyser arbeids- og sosialminister Anniken Hauglie (H) til NTB lørdag.
Fritt rettsråd er veiledning og hjelp i juridiske spørsmål utenfor rettssystemet.
For å sikre rask behandling av erstatningskrav, vurderer regjeringen dessuten å opprette en særskilt erstatningsordning, slik at de som er rammet, skal få en så enkel og rask behandling som mulig.
– Berørte skal få oppreisning
Regjeringen vil vurdere hvilket organ som eventuelt skal administrere en slik ordning. Det finnes allerede slike ordninger for dem som er dømt i domstolen.
– Denne feilen har fått store og alvorlige konsekvenser for mange mennesker. Mange har urettmessig fått til dels store tilbakebetalingskrav fra Nav, og mange har også urettmessig blitt anmeldt og straffeforfulgt. De berørte skal få sin rettmessige oppreisning, sier hun.
– Jeg er opptatt av at staten skal gjøre opp for seg. Samtidig er jeg fullt klar over at det aldri kan lege de menneskelige sårene saken har påført folk, sier Hauglie.
Arbeidsministeren har varslet en ekstern granskning for å snu alle steiner i saken.
Minst 48 dømt på feil grunnlag
Mandag ble det kjent at Nav har feiltolket reglene om å ta med seg sykepenger, arbeidsavklaringspenger og/eller pleiepenger til andre EØS-land. Minst 48 mennesker er dømt for trygdesvindel på feil grunnlag. 36 av dem ble dømt til fengsel, og den lengste dommen er på åtte måneders fengsel.
Rundt 2.400 personer kan ha fått urettmessige pengekrav mot seg. Alt fordi Nav siden EUs nye trygderegler ble en del av norsk lov i 2012, ikke har praktisert dem riktig.
I ettertid har tingrettene rundt om i landet funnet ytterligere saker hvor uskyldige kan ha blitt dømt for trygdesvindel. NTB hadde fredag ettermiddag fått svar fra rundt halvparten av landets 60 tingretter, som hadde funnet 24 nye saker.
Mandag vil ESA, tilsynsorganet for EØS, be Norge redegjøre for saken og feiltolkningen av EØS-avtalen. Tirsdag skal Anniken Haugli redegjøre om saken i Stortinget.",184
"Paven ber folk legge vekk telefonen
FOTO: AP / NTB Scanpix Pave Frans holdt formiddagmesse uten bruk av mobil.
Enkelte kirkegjengere har dekorert mobilene sine fint.
Hold mobiltelefonene unna middagsbordet. Bruk tiden til å snakke med hverandre i stedet for å surfe og chatte.
Dét var ifølge BBC den klare oppfordringen fra pave Frans til folkemengden som søndag fylte Petersplassen i Roma.
Første søndag etter juledag feires som Den hellige families dag. Jesus, Maria og Josef er gode forbilder, også når det gjelder menneskets forhold til mobiltelefoni, synes pave Frans:
De kunne be sammen og snakke sammen og være til stede i hverandres liv.
Reuter / NTB scanpix
Like stille hjemme som på messe
– Vi må begynne å snakke sammen igjen i familiene våre, sa paven, som dog selv er en ivrig bruker av sosiale medier. Bare på Twitter har han 18 millioner følgere.
Mange av pavens gjester vil også gjerne ha en selfie med ham, og paven er ikke så vanskelig å be. Men altså likevel:
– Jeg undres på om dere vet hvordan dere best skal snakke sammen hjemme, sa paven.
– Eller sitter dere, som så mange barn og unge, og taster på mobilen under måltidene?
Paven hadde inntrykk av at det «var like stille som under en messe» i mange hjem, rett og slett fordi folk ikke lenger har det med å snakke sammen.
– Fedre, mødre, barn, barnebarn, brødre og søstre – dette er en sak å ta tak i på den hellige families dag!
Lei av mobiler på strake armer
Det er ikke første gang pave Frans tar tak i problemene med mobilbruk og mobilavhengighet.
«Presten vil gjerne be menigheten løfte sine hjerter under gudstjenesten. Men dere vil ikke høre ham oppfordre til å ta opp mobiltelefonen og ta bilder, det er en uskikk», sa paven under en messe i Roma i 2017.
Det var ikke bare vanlige kirkegjengere, men også prester og biskoper som hadde lagt seg til denne uvanen, sa pave Frans.
2019 har vært et krevende år for pave Frans. I februar måtte han beklage at prester og biskoper hadde misbrukt nonner seksuelt.",281
"Politiet gjennomfører tekniske undersøkelser etter boligbrannen i Lier
To personer mistet livet etter boligbrannen i Lierskogen i Buskerud natt til søndag. Foto: Håkon Mosvold Larsen / NTB scanpix
– De tekniske undersøkelsene vil bli iverksatt for fullt i dag. Nå er åstedet kjølnet helt ned, og det blir mulig å gå inn der nå. Brannårsaken er fremdeles ukjent, og vi er selvfølgelig spente på hva de tekniske undersøkelsene vil avdekke, sier politiadvokat Jarle Vist i Sørøst politidistrikt til NTB mandag morgen.
Vist ønsker ikke å gå ut med de avdødes identitet. De to omkomne var registrert boende i samme hus, og de pårørende er blitt informert.
Avhører naboer
Nødetatene ble varslet om brannen i trehusbebyggelsen på Lierstranda i Buskerud 38 minutter over midnatt natt til søndag. Brannen startet i en tomannsbolig, og flammene spredde seg derfra til to nærliggende hus. Det ene er nå revet, og det andre totalskadd.
Rundt 40 personer ble evakuert i området rundt brannen, og totalt 18 personer ble innlosjert på hotell.
– Vi gjennomførte en rekke avhør av naboene som bor i nærområdet i går. Vi har foreløpig ikke fått noen opplysninger som kan kaste lys over brannårsaken. Flere naboer vil bli avhørt i dag, sier Vist.
Utelukker ikke påsettelse
Politiet etterforsker saken bredt og undersøker flere hypoteser. Ifølge TV 2 utelukker ikke politiet at brannen kan ha vært påsatt.
I tillegg til de to omkomne, ble en kvinne og en mann, som bodde i samme tomannsbolig, skadd. De kom seg ut ved å hoppe fra husets andre etasje.
– De ble ikke alvorlig skadd, og det er kun snakk om bruddskader. De to vil bli avhørt i løpet av dagen, sier Vist.
Politiet etterlyste søndag tips fra eventuelle vitner som kan ha observert noe i tidsrommet fra før midnatt og fram til cirka klokka 00.38 natt til søndag. Ifølge Vist har det foreløpig ikke kommet tips som omhandler brannårsak eller eventuelle gjerningspersoner.",283
"Rapport: Norge vil tjene mer enn Australia på oljeboring i Australbukta
FOTO: Foto: Carina Johansen / NTB scanpix Equinors planlagte oljeleting i Australbukta er møtt med protester både i Norge og Australia.
Tankesmia Australia Institute anslår at den norske stat kommer til å tjene nær 8,1 milliarder australske dollar, i underkant av 51 milliarder kroner, på Equinors olje- og gassproduksjonen i Australbukta.
Den australske stat vil ha rundt 4,4 milliarder kroner mindre enn dette i skatteinntekter fra produksjonen på feltet, som antas å være drivverdig i 40 år, ifølge rapporten.
Australia Institute, som omtales som en progressiv tankesmie, har lenge markert seg som en uttalt kritiker av Equinors prosjekt i South Australia.
Ikke bra
– Uansett hvordan man ser på dette, så er ikke prosjektet bra for Australia. Utenlandske oljeselskap står i kø for å rykke inn i vårt dyrebare marine miljø, utsette det for risiko og deretter stikke av med størstedelen av overskuddet, sier tankesmias leder Noah Schultz-Byard i en pressemelding.
Samtidig med rapporten fra Australia Institute, krever det australske petroleumstilsynet NOPSEMA nå mer informasjon om de miljømessige sidene ved Equinors planlagte virksomhet i Australbukta.
Equinor har fått tildelt to letelisenser i Australbukta. Planen er å begynne å bore en letebrønn ved årsskiftet 2020/2021, men en miljøplan må først bli godkjent før de kan starte arbeidet.
Nytt krav
NOPSEMA var ikke fornøyd med de første miljøplanen, og i juni fikk Equinor beskjed om å legge fram mer informasjon om hvilken mulig risiko som er knyttet til leteboringen.
En oppdatert miljøplan ble levert i midten av september, men NOPSEMA er fortsatt ikke fornøyd.
8. november fikk Equinor beskjed om å gjennomføre ytterligere endringer i planen. NOPSEMA etterlyser blant annet mer informasjon om risikoen for utslipp og har gitt selskapet 21 dagers frist til å vurdere dette.
Dette innebærer ikke at miljøplanen som ligger på bordet er avvist, men er en normal del av NOPSEMAs vurdering av slike miljøplaner, understrekes det.",298
"Kristoffersens gulloppladning vakte oppmerksomhet i Sverige: – Har du sett på maken?
VINNER: Henrik Kristoffersen poserer med VM-gullet i storslalåm. FOTO: Marco Trovati / TT NYHETSBYRÅN
SEIER: Så glad blir man når man tar VM-gull i storslalåm.
ÅRE/OSLO: Fredag kveld tok Henrik Kristoffersen endelig sitt første mesterskapsgull da han gikk til topps i storslalåmrennet i Åre-VM.
Mesterskapet får naturlig nok stor oppmerksomhet i Sverige, som er vertsnasjon.
Dermed var det naturlig at Kristoffersen fikk litt tid i TV-skjermen under SVTs program «Vinterstudion» fredag kveld.
Men det var ikke bare selve gulløpet hans som fikk oppmerksomhet. Før start kunne TV-seerne tydelig høre hvordan han snakket og giret opp seg selv før start.
«Nå gjelder det. Hele veien fra første j*vla stavtak. Kom igjen da, kom igjen.» kunne man høre Kristoffersen si, mens han banket skiene i bakken.
LES OGSÅ: Henrik Kristoffersen tok VM-gull i storslalåm
Det fikk de to SVT-kommentatorene, André Pops og Pernilla Wiberg til å bryte ut i latter.
– Ja, der får vi en reise inn i Henrik Kristoffersens hode, sa Pops da nordmannen satte utfor.
– Har du sett på maken? sa «Vinterstudion»-programleder Yvette Hermundstad etter at klippet ble vist.
Men det må ha fungert. Kristoffersen var raskest ned av samtlige.
JOEL MARKLUND / BILDBYRÅN
LES OGSÅ: Tok endelig gull: Etterpå fortalte Kristoffersen om kjærestens storsinnethet
– «Kom igjen, kom igjen», sa jeg, forklarte han overfor SVT etter gulløpet.
At han har høyt tenningsnivå før start er ikke noe nytt, men det virket nesten som han var litt ekstra innbitt før det som viste seg å bli et av karrierens store jubelrenn.
– Det er bedre å dø enn å drite seg ut. Det sa jeg vel etter at jeg kjørte ut i annenomgangen i OL. Da har man på en måte opplevde det verste som alpinist. Man må slutte å synes synd på seg selv, ta opp hanskene og slåss litt, sier Kristoffersen til Aftenposten.",144
"Norges fremste fotballstjerner nominert til to priser hver på Idrettsgallaen
Martin Ødegaard og Erling Braut Haaland har det moro på landslagssamling tidligere i høst. Nå er begge to nominert til priser på Idrettsgallaen. Foto: VEGARD WIVESTAD GRØTT / BILDBYRÅN NORWAY
Skiskytteren Johannes Thingnes Bøe kan vinne tre priser under Idrettsgallaen i januar. Foto: Kerstin Joensson / AP
I fjor ble Marit Bjørgen og Jakob Ingebrigtsen de store vinnerne på Idrettsgallaen med henholdsvis tre og to priser. Da ble Bjørgen kåret til årets navn, mens Ingebrigtsen fikk utøvernes pris.
Nå er nominasjonen til Idrettsgallaen på Hamar lørdag 4. januar klar, skriver NRK.
Utfordrer vinteridretten
I 2019 var det ingen prisvinnere fra fotballens verden, men flere stjerneskudd er med og preger årets nominasjoner.
Erling Braut Haaland (19), Martin Ødegaard (21) er begge nominert til den prestisjetunge prisen «Årets navn», som stemmes fram av folket. I tillegg kan Ødegaard bli årets mannlige utøver, mens Haaland er nominert til årets gjennombrudd-prisen.
Også Lyon-proffen Ada Stolsmo Hegerberg (24) er nominert til to priser.
Både langrennsutøveren Johannes Høsflot Klæbo (23) og skiskytteren Johannes Thingnes Bøe (26) er nominert til tre priser. Begge kan vinne i kategoriene «Årets mannlige utøver» og «Årets navn», mens de også er nominert i «Årets lag» innenfor sine respektive idretter.
– Selv om det har vært et etterolympisk år, har også 2019 vært et fantastisk år for norsk toppidrett. Norske utøvere har vært toneangivende i de tradisjonelle vinteridrettene våre, både i verdenscupene og i VM i Seefeld, Åre og Östersund, sier jurysjef Tore Øvrebø i en pressemelding.
Parautøveren Salum Kashafali er også sterket representert. Den svaksynte sprinteren fra Bergen satte verdensrekord og tok VM-gull på 100 meter i år. Han er nominert i klassene årets navn, årets gjennombrudd og årets mannlige parautøver.
Alle nominerte
Under ser du alle nominerte til Idrettsgallaen:
Årets kvinnelige utøver
Årets mannlige utøver
Årets lag
Årets gjennombrudd
Årets kvinnelige para-utøver
Årets mannlige para-utøver
Årets trener
Årets navn (juryen nominerer, folket stemmer)",232
"Ny storkamp av Martin Ødegaard
Martin Ødegaard har hatt en sterk sesong i Nederland. Bildet er fra en tidligere kamp.
Ødegaard serverte Vjatsjeslav Karavajev foran ledermålet i det 23. minutt og gjorde selv 2-0 med et fint skudd fra 20 meter i slutten av første omgang. Den utleide Real Madrid-spilleren avsluttet en meget god sesong i nederlandsk serie, men det er ikke over ennå. Vitesse endte på femteplass og er med i sluttspillet om europaligaplass.
Det er også AZ Alkmaar, med tre norske spillere. Bjørn Maars Johnsen scoret i likhet med Ødegaard i siste serierunde onsdag. Han kom inn som innbytter den siste snaue halvtimen og scoret noen minutter senere da det ble 2-4-tap for Excelsior i Rotterdam. Likevel ble AZ nummer fire.
Jonas Svensson spilte hele kampen, mens Fredrik Midtsjø ble byttet ut ti minutter før slutt.
Det var norske spillere på banen også i Utrecht, der Dennis Johnsen spilte en halv omgang og Morten Thorsby ti minutter for Heerenveen, som tapte 1-3 for hjemmelaget.
Ajax sikret seriemesterskapet onsdag, med 4-1-seier borte mot De Graafschap. Lasse Schöne og Nicolás Tagliafico ga laget ledelsen hver sin gang i første omgang, før Dusan Tadic økte den to ganger etter pause.
Ajax var tre poeng foran PSV Eindhoven før onsdagens kamper og trengte bare ett poeng i Doetinchem for å være helt sikker på sitt 34. seriemesterskap.
Det var avskjedskamp for Frenkie de Jong, som tidligere onsdag fikk Johan Cruyff-prisen som årets talent i æresdivisjonen. Han har allerede signert for Barcelona.
Onsdagens runde skulle vært den nest siste, men ble utsatt for å gi Ajax bedre forberedelser til semifinalene mot Tottenham i mesterligaen. Laget som slo ut Real Madrid og Juventus var bare sekunder fra finaleplass, men ble senket av Lucas Mouras scoring på overtid av overtiden.
PSV Eindhoven endte på sølvplass tre poeng bak, mens det er hele 21 poeng ned til Feyenoord på bronseplass.",185
"Jarstein og Skjelbred mister treneren
FOTO: Reuters / NTB Scanpix Pal Dardai slutter som Hertha-trener. Dermed får Rune Almenning Jarstein og Per Ciljan Skjelbred ny sjef.
Pal Dardai gir seg som hovedtrener for Hertha Berlin etter denne sesongen.
Dermed får Rune Almenning Jarstein og Per Ciljan Skjelbred ny sjef.
Den 43-årige ungareren Pal Dardai har vært trener i den tyske hovedstadsklubben i fire og et halvt år, etter tidligere å ha jobbet med Herthas ungdomsavdeling.
På klubbens nettsted meldes det at kontraktforholdet vil opprettholdes og at Dardai fra neste sommer skal overta ungdomsavdelingen igjen.
Hertha Berlin har hatt gode resultater under Dardai, men har slitt den siste tiden og tapt fem seriekamper på rad. Det har sendt laget til nedre halvdel av tabellen av 1. Bundesliga.
LEST DENNE? Jarstein fikk beskjeden: «Du kan dra». Så kom vendepunktet.
Jens Meyer, AP / NTB scanpix
– Jeg er takknemlig for sjansen jeg fikk til å være Herthas hovedtrener, og svært stolt over det vi sammen oppnådde. Nå er tiden inne for å gjøre en endring, og jeg har alltid lagt vekt på at det viktigste for meg er det som er best for klubben. Hertha er og blir hjemme for meg, sier Dardai.
Han kom til klubben som spiller i 1997 og ble der resten av karrieren. Fram til 2011 spilte han 297 seriekamper for Hertha Berlin, noe som er klubbrekord. Han har også egnet hele sin trenerkarriere til Hertha, unntatt en kort periode som Ungarns landslagssjef.
– Pal har både som spiller og trener tjent Hertha på utmerket vis. Fire og et halvt år som hovedtrener er lenge i dagens fotball, og det har vært en periode med godt og konstruktivt samarbeid, men nå er vi sammen kommet til at det vil være riktig å få nye impulser til sommeren, sier sportsdirektør Michael Preetz.
– Pal kommer til å forbli en viktig del av Hertha-familien.
Dardai og hans trenerteam fortsetter å lede laget ut denne sesongen.",292
"Siste sjanse for unge kvinner som vil ha gratis HPV-vaksine
En kvinne får en sprøyte med HPV-vaksine på St. Hanshaugen helsestasjon i Oslo i 2016. Nå avsluttes snart tilbudet som har vart siden oktober 2016.
Totalt har 200.000 kvinner som er født i 1991 eller senere, fått tilbud om den gratis vaksinen, som består av tre doser.
Tall fra Nasjonalt vaksinasjonsregister (SYSVAK) viser at over 120.000 har benyttet seg av tilbudet og startet vaksinasjonsprogrammet, men kun 83.000 av dem har fullført vaksinasjonen med alle de tre dosene.
Dermed mangler nærmere 40.000 av dem en eller to doser.
– Nå haster det å få satt siste dose. Tilbudet går ut 30. juni, sier overlege Margrethe Greve-Isdahl ved Folkehelseinstituttet.
Debatt: Hvorfor tar ikke jenter imot hjelp som redder livene deres?
– Tre doser er best
Det skal gå minst én måned mellom første og andre dose, og deretter skal det gå minst fem måneder mellom andre og tredje dose.
De som ennå ikke har startet vaksineprogrammet, rekker dermed ikke å få fullført det, men de kan få tatt de to første vaksinene. Det er også mulig å kontakte lege for å betale for den siste dosen selv.
– Dem som har startet, men bare har fått første vaksinedose, vil vi råde til å ta dose nummer to innen fristen går ut. Tre doser er best, men to er bedre enn én, sier Greve-Isdahl.
Følg Dagsavisen på Facebook og Twitter!
Gis til alle nye skolekull
Vaksineprogrammet sørger for at kvinner født i perioden 1991 – 1996, får tilbud om vaksinen som beskytter mot HPV-viruset, som blant annet kan føre til livmorhalskreft. Denne vaksinen har fra 2009 blitt gitt til alle jenter i sjuendeklasse, men de som gikk på skolen før dette, har altså ikke fått den.
– Mange unge kvinner spør om de må starte vaksineringen på nytt dersom det har gått mer enn én måned mellom den første og andre dosen eller mer enn fem måneder mellom den andre og tredje dosen. Svaret er at de ikke trenger å starte på nytt. Én måned og fem måneder er minimumsintervaller, oppklarer Greve-Isdahl.",160
"Ni personer evakuert fra tre hus i etter mye nedbør
Tirsdag kveld varslet en mann Gjesdal brannstasjon umiddelbart da han kjørte i et hull i veien rett utenfor sitt eget hus i Bjørkeveien i Gjesdal. Politiet fikk meldingen 23.42 om at han med en gang skjønte at vannmengden i bakken var årsaken, da han gikk ut av bilen og så bakken bule.
– Også kjellerleiligheten i huset hans var oversvømt, og det hele gikk relativt kjapt, sier operasjonsleder Toralv Skårland i Sørvest politidistrikt til NTB.
Ingen skadd
Politiet i Sørvest meldte på Twitter klokka 0.52 at tre hus ble evakuert fordi det er fare for at de skal rase ut. Ifølge VG er hullet i bakken rundt 15 kvadratmeter stort.
– Brannvesenet gjorde den vurderingen etter å ha sett vannmengdene og at det er gått et ras. Det er evakuert til sammen ni personer som har ordnet med innlosjering andre steder på egen hånd. Det er ingen som er kommet til skade, og alt foregikk ganske udramatisk, forsikrer Skårland.
Bilen til mannen står fast i hullet foran huset og kan foreløpig ikke fjernes. Det jobbes med å få en gravemaskin til stedet for å få stabilisert massene i boliggaten, som nå er avstengt. Personell fra Gjesdal kommune er også på stedet og håndterer situasjonen.
Mye vær for tiden
Til VG presiserer vaktleder ved 110-sentralen Stein Arild Egeland at det har ikke gått et ras.
– Det er dreneringen i bakkenettet som har sørget for det store hullet. Vi er på stedet sammen med Gjesdal kommune for å forsøke og sikre området, sier han.
Politiet sier været representerer stor utfordringer for tiden.
– Vi har problemer med flere veier i området etter store nedbørsmengder. Det er en vei ved Figgjoelva som er stengt, store vannmengder er i ferd med å grave ut under veien. Det har regnet heftig hele tirsdag kveld. Det er også gått et mindre jordras i Vindafjord. Vi håper det roer seg med nedbøren nå. Vi har ikke fått melding om at det er fare andre steder, men det kan selvsagt skje, sier Skårland.",280
"Rundt 20.000 demonstrerte i Russland
Demonstranter roper slagord under markeringen i Moskva søndag. Dmitri Lovetskij / AP Photo / NTB scanpix
Rundt 20.000 mennesker deltok i demonstrasjonen i Moskva søndag. Foto: Dmitri Lovetskij / AP Photo / NTB scanpix
Opposisjonspolitikeren Ljubov Sobol holdt appell under demonstrasjonen. Foto: Dmitri Lovetskij / AP Photo / NTB scanpix
Demonstrantene krever at en rekke støttespillere av opposisjonen som er blitt fengslet de siste månedene, blir sluppet fri.
– Vi kan oppnå at ikke bare Pavel Ustinov blir løslatt, men også alle de andre som ble pågrepet sammen med ham, skriver arrangøren av demonstrasjonen på sine Facebook-sider.
Ustinov var en lite kjent 23 år gammel skuespiller fram til han nylig ble pågrepet, anklaget for vold mot politiet i forbindelse med en demonstrasjon. Skuespilleren ble dømt til over tre års fengsel, og mange kjendiser i Russland har gitt Ustinov støtte.
Ankesaken kan avgjøres mandag, og da ventes det at straffen enten blir kraftig redusert, eller at Ustinov blir frifunnet. 23-åringen har benektet at han deltok i protesten, og forsvarere har vist til at videoopptak beviser at han er uskyldig i anklagene.
Krever at fanger slippes fri
Rundt 20.000 mennesker deltok i demonstrasjonen i Moskva søndag. Det er det samme antallet som politiet sier at de har tillatt at kan delta.
Aktivistene ropte «Befri de politiske fangene» og «Slipp dem fri» under demonstrasjonene, med henvisning til de rundt 2.000 personene som ble pågrepet under demonstrasjoner i forbindelse med lokalvalget i Moskva i begynnelsen av september.
– Vi må fortsette å kreve respekt for våre rettigheter, for de har ikke gitt oss noe annet valg enn å demonstrere i gatene, sa opposisjonspolitikeren Ljubov Sobol.
Navalnyj deltok
Opposisjonsleder Aleksej Navalnyj deltok også for første gang siden han ble løslatt fra fengsel i forrige måned. Han satt i fengsel i 30 dager for flere ganger å ha organisert ulovlige offentlige samlinger.
Den pågående protestbølgen, som begynte i juli, retter seg mot anklager om at flere kandidater i forbindelse med lokalvalget ble ekskludert fra å stille på falskt grunnlag.",299
"Warholm nøyer seg antagelig en en VM-distanse
Karsten Warholm har vært på plass i Doha i noen dager.
– Jeg tror det er veldig stor sannsynlighet for at det bare blir én øvelse, sier Warholm til NTB.
Fredag starter 23-åringen sitt VM med innledende heat på 400 meter hekk. Semifinalen er lørdag, mens finalen går mandag kveld. Dagen etter starter 400 meter flatt-konkurransen, en øvelse Warholm også har hevdet seg i. Den er han ikke innstilt på å satse på, med mindre noe uventet skulle skje, som for eksempel en tidlig exit på favorittdistansen.
– Med all sannsynlighet så blir det ikke en dobling, nei.
God følelse
Den regjerende verdensmesteren har hatt en fantastisk sesong. Det toppet seg med tidenes nest raskeste løp da han kom i mål på 46,92 i Zürich.
Verdensrekorden er på 46,78 og ble satt av Kevin Young for 27 år siden.
– Jeg har en god følelse. Jeg har egentlig hatt en god følelse hele sommeren, og den har jeg klart å holde på ganske bra. Det er dét det handler om for min del, så dette tror jeg skal bli veldig fint, sier Warholm.
Kan ikke forvente gull
Warholm stiller til start på 400 meter hekk som regjerende verdensmester. For to år siden fikk han sitt store internasjonale gjennombrudd med gull i London. Bildene av en forbløffet Warholm i målområdet gikk verden rundt. Som regjerende mester følger også forventninger om nytt gull.
– Forventningene har jeg lært meg litt å leve med. Jeg tror egentlig at jeg er veldig rasjonell akkurat på det punktet. Det er naturlig at folk tenker på gull, men det synes jeg aldri man kan forvente, siden det er så ufattelig vanskelig å gjøre det. Jeg må uansett være fornøyd med medalje eller topplassering så lenge man har gjort det beste, sier han.
VM-gullet fra London betyr ingenting nå.
– Det som har mer å si for min del er hva jeg har gjort i det siste. Det jeg har gjort i det siste har vært gode indikatorer. Det at jeg er regjerende mester er egentlig ikke noe stress for meg, sier Warholm.",200
"Nedrykkstruede Sarpsborg rystet Brann i sluttminuttene
Kyle Lafferty utlignet for Sarpsborg like før slutt. Foto: Christoffer Andersen / NTB scanpix
Branns Taijo Teniste feiret med salto. Foto: Christoffer Andersen / NTB scanpix
Sarpsborg-Brann 1 – 1
Taijo Tenistes tidlige scoring så ut til å sørge for en etterlengtet Brann-seier, men i det 89. minutt utlignet innbytter Lafferty for Sarpsborg. Dette var Branns femte strake kamp uten seier.
Poenget gjør at Østfold-laget ligger på 13.-plass med 24 poeng. De er foran Ranheim på kvalifisering med bedre målforskjell.
Det startet riktignok dårlig for hjemmelaget, og allerede før kvarteret var spilt, måtte blåtrøyene plukke ballen ut av nettet. Taijo Teniste klinket til fra like utenfor 16-meteren, og skuddet var ikke kjempegodt, men ballen snek seg likevel under Alexandre Letellier i Sarpsborg-målet.
Dermed sto det 0-1 i Østfold, og Teniste feiret Branns etterlengtede mål med en skikkelig salto.
Fire siste uten seier
Brann har vært inne i en tung periode, og lagets tre siste kamper har endt uavgjort og 0-0. Foran søndagens kamp hadde ikke Lars Arne Nilsens menn vunnet siden 1. september. Nå kunne bortelaget gå til pause med en god følelse og ledelse.
I annen omgang var hjemmelaget farlig frempå ved flere anledninger. 67 minutter ut i kampen burde tidligere Brann-spiller Amin Askar fått til en bedre avslutning på bakre stolpe, men det endte med bomtreff.
Ny Askar-sjanse
Sarpsborg kjørte kampen mot slutten. Kvarteret før full tid testet Kristoffer Larsen skuddfoten fra distanse, men ballen snek seg utenfor, og Håkon Opdal i Brann-målet så ut til å ha god kontroll.
Like etter var det Askar som var på farten igjen. Plutselig var han alene gjennom, men fra litt skrått hold klarte Sarpsborg-spilleren ikke å finne nettmaskene. Opdal var kjapt nede og leverte en god redning.
I det 81. minutt var det Kristoffer Zachariassen sin tur til å prøve seg fra distanse. Opdal måtte gi retur, som Askar plukket opp, men dessverre for hjemmelaget var Sarpsborg-spilleren i offside da skuddet gikk.
Men Sarpsborg var ikke ferdig for kvelden, og ett minutt før full tid sørget Lafferty for 1-1 og poengdeling. Tidligere Brann-spiller Steffen Lie Skålevik var bare centimeter unna å sikre hjemmeseier på overtid.",258
"Guterres advarer mot dramatisk klimakrise
António Guterres ber landene som kommer til FNs klimatoppmøte, om å love større kutt enn de gikk inn for i Parisavtalen. Foto: Bebeto Matthews / AP / NTB scanpix
António Guterres oppfordrer lederne som kommer til klimatoppmøtet om en snau måned, til å bli enige om å kutte mer i klimagassutslippene enn det de har lovet i Parisavtalen fra 2015. FN-lederen sa at smeltingen av Grønlandsisen er dramatisk og at årene 2015 til 2019 er de fem varmeste som er målt noensinne.
– Vi ligger mye dårligere an enn vi gjorde i Paris. Det er tvingende nødvendig at landene blir enige om å gå lenger enn det som ble lovet i Paris, sa Guterres da han kom på besøk på siste dag av G7-toppmøtet i Biarritz mandag.
Trump uteble
President Donald Trump har trukket USA ut av Parisavtalen, men Guterres sier delstater, byer og bedrifter «har kapasitet til å levere på klimafeltet».
Trump uteble også fra klimadiskusjonen på den siste dagen av toppmøtet i franske Biarritz, men vert Emmanuel Macron forsikrer at Trump stiller seg bak gruppens tiltak for å bekjempe de pågående skogbrannene i Amazonas. Den franske presidenten sier G7-landene vil finansiere et brannfly og stille opp med 20 millioner euro – rundt 200 millioner kroner – til slukkingsarbeidet i regnskogen, som han omtalte som verdens lunger.
– Vi må svare på ropet fra skogen som brenner i Amazonas, sa Macron mandag. Han har allerede omtalt situasjonen i Amazonas som «en internasjonal krise» og hadde det som en av hovedsakene under G7-møtet.
Skogplanting
G7-landene er også blitt enige om å støtte en plan for å få tilbake skogområder som er gått tapt. Denne mer langsiktige planen skal avdekkes på toppmøtet i New York i september, ifølge en av Macrons rådgivere.
Guterres sa at skogplanting er nødvendig «for å bevare denne universelle arven, som er avgjørende for velferden til verdens befolkning».
En plan om nyplanting av skog må godkjennes av Brasil og av urfolksgruppene som bor i Amazonas.",150
"– Svingninger er det alltid
Direktør Sindre Guldvog, Norsk filminstitutt.
LES HOVEDSAKEN: Filmvåren: – Et krisetegn
– Det vil alltid være er svingninger fra halvår til halvår. Vi må ha is i magen. Det kommer flere norske filmer til høsten. I fjor var det 27 norske filmpremierer. I år vil det bli noen færre norske filmer enn i 2016 og 2017, uten at det er noe dramatikk i det. Samlet har vi all grunn til å tro at 2019 blir et tilnærmet vanlig norsk filmår.
Dette svarer Sindre Guldvog, direktør i Norsk filminstitutt, til kritikken i bladet Rushprint, etter det lave antallet norske filmpremierer første halvår 2019.
– Jeg skulle gjerne ønske at filmene var jevnere fordelt i år. Men mange produsenter ønsker å lansere sine filmer om høsten for å maksimere sine sjanser i kinomarkedet. Produsentene velger tidspunkt for lansering. Staten skal ikke bestemme når filmer skal lanseres. Det er et viktig prinsipp. Men produsentene bør være oppmerksomme på dette, så det ikke oppstår kannibalisering, sier Guldvog.
Følg Dagsavisen på Facebook og Twitter!
Høy markedsandel
– Kommentaren i Rushprint påpeker flere relevante problemstillinger som vi er oppmerksomme på og som vi følger nøye. Blant annet innretningen på etterhåndsstøtten. Vi vil se på våre tilskuddsordninger og sørge for at de er relevante for tida vi lever i, sier Sindre Guldvog.
– Men vi må kunne diskutere dette uten å krisemaksimere. Vi har nettopp kommet ut av et svært godt besøksår med tidenes høyeste beste markedsandel for norsk film. Å begynne å rope om krise da, blir rart, synes Guldvog.
Til kritikken mot lanseringen av mangfoldsplan samtidig med en filmvår med bare seks norske filmer og en kvinnelig regissør, sier Guldvog:
– Disse seks filmene utgjør et lite antall av de norske filmene som blir lansert i 2019. Det samlede bildet vil se annerledes ut. Vi ser en positiv utvikling på kjønnsbalanse.",170
"Politiet usikre på hendelsesforløp etter at kvinne omkom i Agder
Politi søker på en skogsbilvei ved Snartemo i Vest-Agder søndag. En person er erklært død og en annen er fraktet til sykehus etter en ulykke søndag morgen. Foto: Vidar Ruud / NTB scanpix
Hendelsen ble først beskrevet som en ATV-ulykke, men i en pressemelding søndag formiddag opplyser politiadvokat Henrik Hegdahl i Agder politidistrikt at politiet ikke er sikre på om det var ATV-kjøring som førte til den alvorlige hendelsen. Foto: Vidar Ruud / NTB scanpix
En kvinne ble erklært død på stedet, mens en annen kvinne ble fraktet til sykehus med alvorlige skader etter en hendelse i Snartemo i Agder natt til søndag. Foto: Vidar Ruud / NTB scanpix
Politiet fikk melding om hendelsen som skjedde på en grusvei vest for Snartemo i Hægebostad kommune klokka 5.32.
Den omkomne er en kvinne med utenlandsk statsborgerskap. Hun ble erklært død av lege på stedet kort tid etter hendelsen. Pårørende er ikke varslet, opplyser politiet.
Den andre personen, som også er en kvinne med utenlandsk statsborgerskap, ble fløyet til sykehus med luftambulanse med alvorlige skader.
Ukjent hendelsesforløp
Hendelsen ble først beskrevet som en ATV-ulykke, men i en pressemelding søndag formiddag opplyser politiadvokat Henrik Hegdahl i Agder politidistrikt at politiet ikke er sikre på om det var ATV-kjøring som førte til den alvorlige hendelsen.
– Vi har mye politi på åstedet som kartlegger hendelsen. Det ble meldt inn til operasjonssentralen at det var en ulykke med ATV involvert, men det kan vi verken bekrefte eller avkrefte på nåværende tidspunkt, sier han.
Avhører vitner
Fædrelandsvennen skriver at ifølge politiet sto det en ATV, et annet kjøretøy og en henger på stedet, men at det er uvisst om ATV-en har kollidert med noe.
Politiet avhører søndag formiddag vitner på stedet.
– Politiet og krimteknikere er på stedet, og vi jobber bredt både taktisk og teknisk med å få klarhet i hva som har skjedd. Noe mer kan vi ikke si på nåværende tidspunkt, sier Hegdahl.",303
"Nicki Bille dømt til ubetinget fengsel
Tidligere Rosenborg-spiller Nicki Bille ble fredag dømt til fire måneders fengselsstraff. Foto: Mads Claus Rasmussen / Ritzau Scanpix / NTB scanpix
Den tidligere Rosenborg-spilleren Nicki Bille (31) ble fredag dømt til fire måneders ubetinget fengsel for vold, trusler og besittelse av narkotika.
Bille, som spilte for Rosenborg i 2013 og 2014, erkjente i retten at han i ruspåvirket tilstand med luftpistol truet en syklist i København. Han erkjente også å ha vært i besittelse av 0,26 gram kokain.
Derimot nektet han for å ha slått en dørvakt i ansiktet med knyttet hånd, og for å ha truet en sykepleier da han var innlagt etter en skyteepisode
I Københavns Byret ble 31-åringen kjent skyldig i samtlige fire forhold og dømt til fire måneders ubetinget fengsel. Ettersom Bille tidligere er dømt for vold, var det ikke aktuelt med en betinget dom, men han kan søke om å sone med fotlenke.
Det er foreløpig ikke kjent om fotballspilleren anker dommen.
Slet med misbruk
Før dommen ble lest opp ble en såkalt personundersøkelse av Bille lest opp. Der kom det fram at han på slutten av fjoråret slet med misbruk av både alkohol og kokain.
Etter at han i desember ble skutt i armen med et haglgevær i sin egen leilighet har han, etter eget utsagn, tatt et oppgjør med seg selv. De dårlige vennene omgås han ikke lengre, og han har fått hjelp til å få bukt til med misbruket.
– Jeg har det virkelig godt. Jeg har fått gleden tilbake fordi jeg har sluttet, sier Bille.
Han er for øyeblikket klubbløs, men uttrykker ønske om å fortsette fotballkarrieren – selv om hans høyre arm fortsatt er preget etter haglskuddet.
Det var i forbindelse med behandlingen av skuddskadene at Bille var innlagt på sykehuset der han kom i klammeri med sykepleieren som han når er dømt for å ha truet.",271
"Sp i bås med Frp
Trygve Slagsvold Vedum, leder i Senterpartiet
I Oslo-byrådets nye plattform står det at elever i Osloskolen skal få et gratis, kjøttfritt måltid i løpet av skoledagen. Begrunnelsen er at skolemat gjør det lettere å holde konsentrasjonen, og at det gir mer læring og ro i klasserommet.
Måltidet skal være uten kjøtt. Byrådet har også som mål å halvere kjøttforbruket i Oslo kommunes kantiner og institusjoner innen utgangen av 2023.
Disse utmerkede tiltakene er ledd i byrådets handlingsplan for et mer plantebasert kosthold i hovedstaden. Oslo har som mål å være ledende i arbeidet med å få til et mer variert kosthold i tråd med nasjonale kostholdsråd. Sammen med New York, Tokyo, London og flere andre storbyer har Oslo forpliktet seg til å føre en matpolitikk for redusert kjøttforbruk. Ifølge FNs klimapanel er det et svært viktig klimatiltak.
I stedet for å motta opplegget med begeistring, gikk folkehelseminister Sylvi Listhaug (Frp) av skaftet. Det var spesielt den kjøttfrie skolematen hun fikk i vrangstrupen.
Hun vil ha seg frabedt at kommunen skal bestemme hva barna skal ha på brødskiva.
Vi er ikke overrasket over Listhaug. Hun er ikke hele landets folkehelseminister. Hun er først og fremst Frps nestleder. Det er grunnen til at hun mener folk må få røyke og drikke som de vil. Vi hadde neppe hatt noen røykelov hvis Listhaug hadde fått bestemme.
Holdningen hun har til kjøtt er sørgelig gammeldags. Det samme kan sies om Aftenpostens politiske redaktør, Trine Eilertsen, som prøver seg på en vits på Facebook: «Eh ... leverposteifritt skolemåltid til 7-åringer? Lykke til med det». Den type humor går så fort ut på dato nå, at selv leverpostei har lengre holdbarhet.
Mest overrasket er vi over at Sp-leder Trygve Slagsvold Vedum har sluttet seg til hylekoret. Sp-lederen gjør både bøndene og sitt eget parti en bjørnetjeneste når han stiller seg i samme bås som Frp. En bedre klimapolitikk er også i bondenæringens interesse. Sp har behov for en mer grønn politikk hvis partiet fortsatt skal gjøre gode valg.",157
"Lørdag: Badeliv i sør, sludd i nord. Varsel: Kjøligere i sør, litt varmere i nord
FOTO: Paul Kleiven, NTB scanpix Full sommer og folksomt på badeplassen på Sørenga i Oslo lørdag.
En snøskuter i sommeropplag på Dåvøya Troms øynet nok muligheten for tidlig sesongstart etter snøfallet lørdag formiddag.
– Det blir mye gråvær, skyer og nedbør de fleste steder i landet, sier statsmeteorolog Kristen Gislefoss til NTB om de neste dagene.
Det fine været som har varmet sommerhungrige nordmenn på Øst- og Sørlandet denne helgen, ser altså ut til å ta slutt når neste uke setter inn. Men mens temperaturene vil synke i Sør-Norge, kan de stige enkelte steder i Nord-Norge.
– Det er varmluft som trekker oppover mot Finnmark på tirsdag, mens resten av Nord-Norge får uendret vær. Det blir forholdsvis varmere nord i landet, sier Gislefoss.
Det er samtidig fare for regn- og snøbyger flere steder i Nord-Norge de neste dagene.
Rune Stoltz Bertinussen, NTB scanpix
Lavere temperaturer
Østlandet kan vente seg perioder med sol neste uke, men det er ventet lavere temperaturer enn det har vært.
– Det er på Østlandet, i Telemark og Aust-Agder at det er mest sannsynlig at man vil få sol, men det er ikke sikkert at den titter fram i det hele tatt, sier Gislefoss.
På mandag kan det også bli torden over fjellet i Sør-Norge.
I Tromsø sluddet det lørdag:
– Her vil det også kunne komme regn og regnbyger, sier han.
Vestlandet sør for Stad kan også vente seg regn og regnbyger neste uke. Det samme gjelder for Trøndelag og Møre og Romsdal.
– Ved kysten kan det bli opp mot stiv kuling, sier Gislefoss.
Blir bedre
VG skriver at temperaturen i Oslo kan synke med hele 16 grader når kuldestøtet setter inn.
Meteorolog Frode Håvik Korneliussen i StormGeo, som bearbeider langtidsvarsler for kraftbransjen, slår imidlertid fast at selv om neste uke starter kjølig, vil det bli bedre
– Det starter kjølig, men det er grunn til å tro at kuldeeffekten gir seg. Vi får neppe direkte varmt sommervær, men vi kan får en endring fra å ligge 4 – 5 grader under normalen til å ligge 1 – 3 grader under normalen, sier han til VG.",322
"Vegtrafikksentralen advarer mot glatte veier på Østlandet
Underkjølt regn fører til såpeglatte veier flere steder på Øst- og Sørlandet.
Saken er oppdatert
Kjør forsiktig og senk farten var rådet fra Vegtrafikksentralen Øst på Twitter lørdag morgen.
– Salting av flere veier er allerede i gang og vil fortsette. Bilistene må ha i bakhodet at det er desember måned, og det vil kunne være glatt flere steder, sa trafikkoperatør Turid Norman i Vegtrafikksentralen Øst til NTB lørdag morgen.
Også Vegtrafikksentralen Sør advarer om stedvis svært glatte veier i Vestfold, Telemark og Aust-Agder.
Snurret på E6
I Oslo kjørte et vogntog seg fast i Maridalsveien/Skjoldveien. En bergingsbil ble sendt til stedet, men traileren kom seg etter hvert løs selv. I Enebakkveien på Klemetsrud havnet en bil midt inne i rundkjøringen på det glatte føret. Ingen personer ble skadd, men det ble store materielle skader.
– Meget glatt på stedet, skrev Oslo-politiet på Twitter.
Også flere andre steder på Østlandet ble det meldt om trafikkuhell lørdag morgen og formiddag. På E6 ved Dal i Akershus ble høyre felt i retning Gardermoen stengt etter at en personbil med en voksen og tre barn kjørte av veien ved halv ti-tiden. Det ble ikke meldt om personskader.
Flere biler snurret også rundt på E6 ved Mosseporten med kort mellomrom, og i Gammelsrødveien i Rygge var to biler med til sammen seks personer involvert i et trafikkuhell i 11-tiden. To personer ble kjørt til sykehus for sjekk. Også der var det svært glatt veibane, ifølge politiet.
Landet på taket
På Klokkarstua i Hurum kjørte en gassdrevet bil av veien. Føreren av bilen, en mann i 40-årene, opplyste til politiet at bilen mistet veigrepet før den havnet utenfor veien og landet på taket. Ingen personer ble skadd i utforkjøringen.
I Bråteveien på Skjetten var to biler involvert i en ulykke i 11-tiden. En person ble kjørt til legevakta med det som trolig er mindre skader.
I 11.30-tiden kolliderte to biler med til sammen tre personer i Trøskenveien i Sarpsborg.
– Det er veldig glatt på stedet, skrev Øst politidistrikt på Twitter. (NTB)",183
"Erlandsen skal trene de finske seriemesterne KuPS
Arne Erlandsens neste trenergjerning blir for de finske seriemesterne KuPS. Foto: Terje Bendiksby / NTB scanpix.
Klubben presenterte Arne Erlandsen som sin nye hovedtrener på egne nettsider fredag. Nordmannen tar over for Jani Honkavaaralta.
Erlandsen har signert en ettårskontrakt med opsjon på ytterligere ett år. Han får med seg Pasi Tuutti i trenerteamet.
– Jani Honkavaara satte standarden med sin solide kompetanse, og vi innså raskt hvor vanskelig det ville bli å finne en finsk hovedtrener som kunne fortsette hans arbeid. Som et resultat siktet vi oss inn på å finne en trener i utlandet som kunne videreføre vår måte å spille på, sier KUPS-direktør Jarmo Heiskanen om ansettelsen.
Lang erfaring
Arne Erlandsen har trent en rekke klubber etter at han la opp som aktiv spiller i 1993. Han ledet blant annet Lillestrøm i to perioder, den siste fra 2016 fram til han ble løst fra kontrakten midtveis i forrige sesong.
I 2017 førte han kanarifuglene til cuptriumf.
Han har også tidligere vært trener i den svenske storklubben IFK Göteborg, HamKam, Ull/Kisa, Moss og Fredrikstad.
Som spiller tjente han Lillestrøm gjennom store deler av karrieren, men hadde også korte opphold i Strømsgodset og svenske Djurgården.
Mesterligakvalifisering
KuPS ble sist helg finske seriemestere i fotball. Forrige sesong hadde Kuopio-klubben til slutt to lag foran seg på tabellen.
Neste sommer skal Erlandsen og hans mannskap ut i kvalifisering til mesterligaen.
KuPS har tatt seks seriemesterskap og tre cuptitler i sin innholdsrike historie. Kun to ganger tidligere har klubben hatt en utenlandsk trener. Sist var da polske Boguslaw Hajdas ledet laget fra 1983 til 1985.
Arne Erlandsen er i godt norsk trenerselskap i den finske eliteserien. Tor Thodesen har det sportslige ansvaret i hovedstadsklubben HIFK, som ble nummer ni i grunnspillet denne sesongen. Det ga videre spill i nedrykksgruppen, som HIFK til slutt vant og berget plassen på øverste nivå med god margin.
(©NTB)",240
"Ikke flertall i Stortingets transportkomité for å utrede veiprising
Det er ikke flertall i Stortingets transportkomité for å utrede veiprising til erstatning for dagens bompenger. Foto: Mariam Butt / NTB scanpix
Både Arbeiderpartiet og Kristelig Folkeparti har tatt til orde for utredning av veiprising, og fremmet forslag om dette i Stortinget. Systemet går ut på at man betaler for hvor, når og hva slags bil man kjører.
Høyre, Fremskrittspartiet og Venstre har flertall i komiteen, og stemte tirsdag nei til å utrede forslaget. KrF er ikke representert i Stortingets transportkomité.
Ny teknologi
Regjeringspartiene har i stedet gått inn for å utrede ny teknologi til erstatning for bompenger. Saken kommer opp i Stortinget 5. mars, og det vil være KrF som avgjør utfallet.
Stortingsrepresentant for KrF Hans Fredrik Grøvan, sier partiet vil stemme for flertallsinnstillingen fra komiteen.
– Det er flertall for utredning av ny teknologi som skal erstatte dagens bompengeordning, og i begrepet ny teknologi så ligger også veiprising. Vi kommer til å støtte det som nå er flertallsinnstillingen i Stortinget, sier Grøvan.
– Regjeringen har forpliktet seg til å ha en ny gjennomgang av dagens avgiftssystem for bil. Den gjennomgangen skal være ferdig innen 2025 og i den forbindelsene skal dette inkludere utredningen av ny teknologi som skal erstatte dagens bompengeordning, legger han til.
NAF: Overrasket og skuffet
NAF reagerer og mener at dette bare er en ny måte å utrede bompenger på. Organisasjonen mener bompenger som finansiering for veier bør avskaffes.
– Vi er overrasket og skuffet. Dette løser ikke noe som helst, sier Camilla Ryste, kommunikasjonssjef i NAF.
Hun mener at det er ikke noe poeng i å utrede ny teknologi som erstatning for bompenger.
– Stortinget tør ikke åpne den store sekken, som dreier seg om avgifter på kjøp og bruk av bil. Det synes vi er overraskende, for tiden er overmoden for å se på nye løsninger, sier Ryste.
Tidligere denne måneden viste en undersøkelse at 53 prosent av de spurte mener veiprising bør erstatte dagens bilavgifter. Kun 8 prosent foretrekker dagens avgiftssystem. Undersøkelsen er utført av Bilimportørenes Landsforening (BIL), skriver Dagens Næringsliv.",301
"Omfattende etterforskning etter eksplosjonen i Linköping
Det er et mirakel at ingen ble alvorlig skadd, mener eksperter. Eksplosjonen i Linköping er en av de kraftigste i Sverige på 20 år. Foto: Jeppe Gustafsson / TT NYHETSBYRÅN / NTB scanpix
Svensk politi ber fortsatt om tips etter at det fredag eksploderte ved en boligblokk i sentrum av byen. Smellet kunne høres på flere mils avstand. Politiet ønsker først og fremst tips om plassen der det er mistanke om at noen plasserte en sprengladning.
Politiet ønsker å finne ut når sprengstoffet eventuelt ble utplassert.
– Det er helt utrolig at ingen ble alvorlig skadd, sier politiets pressetalsperson, Björn Öberg.
Forsterkninger
Lørdag morgen fikk politiet i Linköping forsterkninger fra Nationella operative avdelningen (Noa), og en omfattende etterforskning er nå innledet.
– Det er et digert arbeid å se på alle spor og tips vi har fått, det blir en stor etterforskning, sier Öberg.
Ingen er foreløpig pågrepet, og politiet arbeider bredt. I flere medier har det kommet opplysninger om at en kriminelt belastet mann som bodde i bygningen, kan ha vært målet, men dette er ikke bekreftet av politiet. Aftonbladet har fått opplysninger om at hendelsen var knyttet til en MC-gjeng.
Cirka 20 personer ble lettere skadd, og tre personer med splint- og sårskader ble fraktet til sykehus i ambulanse. En av dem oppgis å være en mann i 70-årene.
Evakuert
I løpet av lørdagsmorgenen har politiet fjernet noen av sperringene rundt stedene som ble mest skadd. Men beboerne i bygningen som ble mest ødelagt, er fortsatt evakuert. Flere vinduer ble blåst ut. Over 100 leiligheter ble skadd i eksplosjonen fredag morgen.
Eksplosjonen ser ut til å ha skjedd rett utenfor en av bygårdene.
Det har ennå ikke kommet noen resultater fra de tekniske undersøkelsene, men forskningssjef Henric Östmark fra Totalförsvarets forskningsinstitut, FOI, sier til Aftonbladet at sprengladningen må ha vært større enn en håndgranat.
Han sier også at dette er en av de største eksplosjonene i Sverige de siste 20 årene når man ser på skadeomfanget.",279
"Mann hentet opp av sjøen i Oslo
Nødetatene ved Tjuvholmen i Oslo der de plukket opp en person som lå i sjøen. Vedkommende ble erklært død.
En mann er kritisk skadd etter å ha blitt hentet opp av sjøen ved Tjuvholmen i Oslo. Politiet vet foreløpig ikke hva som har skjedd.
Politiet fikk melding om at en person lå i sjøen rett utenfor Astrup Fearnley Museet på Tjuvholmen klokken 18.31 fredag kveld.
– Vi varslet umiddelbart alle nødetatene. Han ble tatt opp av vannet av en politibåt, og det ble iverksatt livreddende førstehjelp, sier operasjonsleder Tor Grøttum i Oslo politidistrikt til NTB.
Politiet meldte på Twitter klokken 19.06 at mannen var død, men klokken 20.10 melder de at mannen er kritisk skadd og at han er under behandling på sykehus.
– Politiet beklager feilinformasjonen, men den var basert på informasjon fra politi og helse som jobbet med den tilskadekomne, skriver politiet.
Mannens pårørende er ikke varslet, og politiet vil derfor ikke gi noen opplysninger om mannen.
Det skal ikke være fartøy involvert, og politiet har heller ikke opplysninger som tilsier at det kan ha vært noen andre i vannet.
Politiet vet ikke hvor lenge mannen hadde ligget i sjøen før han ble hentet opp.
– Vi vet ikke hva som har skjedd, men vi jobber nå med å få tak i vitner som har sett hendelsen. Det er også en del videoovervåking i området, så vi vil forsøke å få tak i dette materialet, sier Grøttum.
Vedkommende som lå i sjøen, er nå erklært død. Utover at dette er en mann, vil det ikke bli gitt noen opplysninger om avdøde før pårørende er varslet. Det skal ikke være fartøy involvert. Vi jobber med å sjekke hva foranledningen er og det innebærer bl.a. avhør av evt. vitner.
— OPS Politiet Oslo (@oslopolitiops) 20. desember 2019
En rettelse på tilstanden til vedkommende som ble funnet livløs i sjøen. Vedkommende er ikke død, men kritisk skadd. Politiet beklager feilinformasjonen, men den var basert på informasjon fra politi og helse som jobbet med den tilskadekomne. Han er nå under behandling på sykehus.
— OPS Politiet Oslo (@oslopolitiops) 20. desember 2019",148
"Jens Stoltenberg får nok en forlengelse i NATO
Bekreftelsen kom på et møte i NATOs råd torsdag ettermiddag. Det er annen gang de allierte forlenger perioden hans.
NATO-sjefen takker for tilliten.
– Jeg er glad for å bli spurt om å få fortsette i en svært meningsfylt jobb, uttaler Stoltenberg.
– Jeg ser fram til å fortsette arbeidet med å fornye og modernisere verdens sterkeste militærallianse så den også i framtida er rustet til å håndtere en krevende sikkerhetssituasjon i en uforutsigbar verden, sier han.
«En klok leder»
Hjemme i Norge får Stoltenberg gode skussmål.
– Jeg vil gratulere Jens Stoltenberg med forlengelsen av perioden som NATOs generalsekretær. I en krevende sikkerhetspolitisk situasjon er Stoltenberg en klok leder, som har klart å skape samhold og lede alliansen gjennom viktige reformer og tilpasninger. Forlengelsen av hans periode som generalsekretær er en tydelig tillitserklæring, sier statsminister Erna Solberg (H).
– Gode nyheter, istemmer Nederlands utenriksminister Stef Blok.
– En avgjørende tid for alliansen. Ser fram til å fortsette vårt utmerkede samarbeid, tvitrer han.
Bursdag i Washington
Nyheten kommer bare dager før de allierte feirer NATOs 70-årsdag.
Ifølge forsvarsminister Frank Bakke-Jensen (H) er det en «fjær i hatten» for Norge at Stoltenberg får fornyet tillit like i forkant av markeringen.
– Et godt samarbeid med våre allierte gjennom et NATO som er ledet av en generalsekretær med god kunnskap om våre nærområder, er viktig for Norge, sier Bakke-Jensen.
NATOs 70-årsdag skal markeres med et utenriksministermøte i Washington torsdag 4. april.
Dagen i forveien skal Stoltenberg holde tale i Kongressen. Tirsdag skal han dessuten møte USAs president Donald Trump i Det hvite hus.
USA skal ha vært en pådriver for å få Stoltenbergs periode forlenget nok en gang.
Nest lengst
Etter forlengelsen blir Stoltenberg den generalsekretæren som har sittet nest lengst i NATO. Den lengstsittende er Joseph Luns, som ble værende i hele 12 år og 268 dager.
Stoltenberg tiltrådte 1. oktober 2014.
I utgangspunktet ble han valgt for fire år, men i desember 2014 ble perioden forlenget med ytterligere to år til 2020.
Nå blir han sittende til 30. september 2022. (NTB)",163
"Politiken: USA ber Danmark sende soldater til Syria
Ifølge Politiken må Danmarks nye statsminister Mette Frederiksen ta stilling til om landet skal sende bakkestyrker til Syria. Foto: Geoffroy van der Hasselt / Pool / AP / NTB scanpix
Politiken siterer ikke navngitte kilder som skal være tett på prosessen på at USA blant annet har bedt om at Danmark sender spesialsoldater fra hæren og marinen til det nordøstlige Syria.
Verken det danske utenriksdepartementet eller forsvarsdepartementet ønsker å kommentere saken, men ifølge Politikens opplysninger ble saken drøftet på et hemmelig møte i Folketinget i forrige uke.
Kan komme i skvis
Det nordøstlige Syria er kontrollert av kurdere, og USA skal ha bedt Danmark om å bistå med å trene den kurdiske YPG-militsen. som både kjemper mot gjenværende IS-soldater og Assad-regimet.
Samtidig har Danmarks alliansepartner i NATO, Tyrkia, truet med å gripe inn militært mot YPG som har tette bånd til Tyrkias fiende PKK. Tyrkia anser PKK og YPG for å være terrororganisasjoner, mens USA kun har PKK av de to på sin terrorliste.
Dermed kan Danmark komme i skvis mellom Tyrkia og USA uansett om landet takker ja eller nei til forespørselen om å sende soldater til Syria.
I slutten av juni tok Mette Frederiksens Socialdemokratiet over regjeringskontorene.
Socialdemokratiets forsvarspolitiske talsperson, Bjarne Laustsen, sier til Politiken at han ikke kjenner til forespørselen fra USA, men er positiv til at Danmark kan bidra dersom opplysningene stemmer.
USA henter hjem soldater
I forrige uke ble det kjent at USAs spesialutsending til Syria og anti-IS-koalisjonen, James Jeffrey, også har bedt Tyskland om å sende bakkestyrker til Syria, delvis for å erstatte amerikanske soldater. Tyskland har avvist forespørselen. Frankrike og Storbritannia har på sin side gått med på å sende flere soldater til området.
USAs president Donald Trump kunngjorde i desember at han vil hente hjem 2.000 amerikanske soldater som er i Syria, etter at han slo fast at IS er «beseiret». Siden har varslet at rundt 400 blir igjen i landet for å bidra til å stabilisere den kurdiske regionen.",316
"LO varsler streik fra mandag 1. april
LO-leder Hans-Christian Gabrielsen (til venstre) og NHO-sjef Ole Erik Almlid etter at det ble brudd i lønnsforhandlingene mellom NHO og LO. Foto: Cornelius Poppe / NTB scanpix
Hvis LO og NHO ikke blir enige, vil nærmere 23.000 arbeidstakere i NHO-bedrifter streike fra dette tidspunktet.
– LO konstaterer at det ikke har vært mulig å bli enig med NHO så langt, og vi ser derfor ingen grunn til å fortsette den frivillige meklingen, sier LO-leder Hans-Christian Gabrielsen.
Dersom det blir streik fra 1. april, vil en eventuell utvidelse varsles fire dager før den kan iverksettes. På LOs hjemmeside er det lagt ut oversikt over hvilke virksomheter som omfattes av streikevarslet.
Disse streiker på Sørlandet:
Ifølge informasjonssjef Jenny Ann Hammerø i LO har de ikke tall på hvor mange ansatte i Agderfylkene som kan bli tatt ut i streik.
Lørdag og søndag møtes YS, LO og NHO til mekling i årets mellomoppgjør. Partene kom ikke til enighet da de møttes til forhandlinger i begynnelsen av mars. De valgte derfor å bryte forhandlingene.
– Vi opplevde at NHO ikke var villige til å imøtekomme oss på de viktigste kravene, sa leder for YS Privat, Vegard Einan.
Spesialrådgiver i Parat og medlem i forhandlingsutvalget, Kjell Morten Aune, sier til Parat24 at kjernen i konflikten handler om hvor mye penger som skal gis i tillegg til alle, og hvem som skal få noe mer.
Aune sier at en eventuell streik i første omgang vil omfatte rundt 1.600 av de 16.336 YS-medlemmene som er omfattet av årets NHO-oppgjør. 737 av disse er Parat-medlemmer. Blant dem som er tatt ut i første streikeuttak i Parat Media er Adresseavisen og Aller Media.
– Om vi går ut i streik, og en eventuell opptrapping av streiken vil omfatte Parat sine medlemmer, så vil disse tidligst gå ut i streik fra torsdag 4. april, sier han.",140
"Flyvert tatt med 90 ganger beløpet han oppga
Fire kabinansatte hos American Airlines ble mandag kveld arrestert for å ha forsøkt å smugle inn til sammen over 22.000 dollar inn i USA fra Chile. Foto: Wilfredo Lee / AP
Politiet i Miami gjennomførte mandag kveld en rutinesjekk blant de kabinansatte på et American Airlines-fly fra Chile til USA, og oppdaget at tre flyvertinner og en flyvert hadde mer enn urent mel med seg i posen. Det skriver CNN.
Flyverten Carlos Alberto Munoz-Moyano oppga til en grensevakt at han hadde med seg 100 dollar, rundt regnet 914 kroner. En tilfeldig sjekk viste at Munoz-Moyano faktisk hadde meg seg 9000 dollar, som han senere oppga til politet.
Ifølge amerikansk lov har du lov til å ta med deg opptill 10.000 dollar, hvis du rapporterer det til myndighetene ved å fylle ut et skjema på forånd. Det hadde vedkommende ikke gjort, og etter å ha blitt tatt med litt over 82.000 kroner, altså 90 ganger beløpet han oppga ble politiet mistenksomme.
LES OGSÅ: American Airlines-passasjerer måtte gjøre fra seg i plastposer og flasker
Hadde med seg over 200.000 kroner
Det førte til at de andre i kabinbesetningen også ble undersøkt, og det viste seg at tre av Munuz-Moyanos kolleger på American Airlines-flighten også hadde med seg store mengder penger som de ikke hadde rapportert inn.
Miaria Delpilar Roman-Strick ble tatt med 7300 dollar, omtrent 67.000 kroner, mens Maria Isabel Wilson-Ossandon ble tatt med litt over 58.000 kroner. En fjerde person, Maria Beatriz Pasten-Cuzmar, ble også arrestert av politet, uten at det er oppgitt hvilken rolle hun spilte i det hele.
Alle fire har blitt siktet for hvitvasking av penger, ved å unngå å rapportere inn beløpene i tillegg til at de ikke hadde lisens til å føre så mye penger inn i landet. Politiet oppgir at de totalt har beslaglagt 22.671 kroner, som tilsvarer litt over 207.363 kroner.
LES OGSÅ: Advarer afroamerikanere mot å reise med American Airlines",209
"Hevder Kåre Ingebrigtsens klubb er interessert i Brann-sjefens sønn
FOTO: BILDBYRÅN NORWAY/VEGARD WIVESTAD GRØTT INTERESSERT: Kåre Ingebrigtsens nye klubb, belgiske Oostende, skal være interessert i Sivert Heltne Nilsens tjenester. Her er duoen avbildet fra deres tid i Rosenborg og Brann.
Sivert Heltne Nilsen fikk 28 kamper for Horsens denne sesongen. Her avbildet i en seriekamp mot Midtjylland i desember.
Det melder danske tipsbladet.
27-åringen fra Bergen hadde en strålende vårsesong i 2018 for daværende serieleder Brann, før han på sommeren valgte å melde overgang til danske Horsens.
Ett år senere meldes det nå om interesse fra større klubber.
Ifølge den danske avisen skal altså den belgiske klubben Oostende være svært interessert i Heltne Nilsens tjeneste.
Oostende kom på 14. plass i den belgiske toppserien forrige sesong, og ledes som kjent av tidligere Rosenborg-trener Kåre Ingebrigtsen denne sesongen.
Ingebrigtsens kjennskap til Heltne Nilsen fra deres felles tid i Eliteserien skal være bakgrunnen til Oostendes interesse for spilleren.
Heltne Nilsen er sønnen til Brann-trener Lars Arne Nilsen.
Horsens trener, Bo Henriksen, avslører at klubben ikke vil stå i veien for et eventuelt klubbskifte for Heltne Nilsen, om prisen er tilfredsstillende.
– Alle våre spillere er til en viss grad til salgs. Vi er en salgsklubb, men det må være for riktig pris. Det er ikke slik at han går rundt med et «for salg»-skilt, sier Bo Henriksen til tipsbladet.dk om interessen.
Bagger, Henning / Ritzau Scanpix
Horsens har allerede solgt forsvarsspiller Mads Juel Andersen tidligere dette overgangsvinduet.
– Vi budsjetterer med å selge spillere, noe vi har allerede har oppfylt i dette vinduet. Derfor er vi ikke presset til å selge heller. Men det kan være noe som er bra for spilleren og oss. Så vi vil ikke komme i veien, sier Bo Henriksen til Tipsbladet.
Henriksen forteller at det ikke er kommet et formelt bud på Heltne Nilsen enn så lenge. Derfor går treneren ut fra at bergenseren er Horsens-spiller også den kommende sesongen.
– Han blir bedre og bedre, og han har gode lederegenskaper. Han har gjort en fin jobb, og han er en del av det som er her, sier manageren.",287
"Minst 20 døde etter tyfon i Filippinene
FOTO: Foto: AP / NTB scanpix En ødelagt fiskebåt i Ormoc etter tyfonen Phanfone.
Tyfonen har ødelagt hus, revet trær opp med roten og gjort hele byer strømløse. Flere sentrale områder i landet er også rammet av flom, og tusener av mennesker har måttet flykte fra sine hjem.
Minst 20 personer er døde i landsbyer og byer i Visayas, mens seks personer er savnet i Iloilo-provinsen. De fleste av de omkomne har druknet, blitt truffet av fallende trær eller har dødd av støt fra strømlinjer som er nede.
Blant dem om er savnet, er en far, hans tre barn og en annen slektning.
Tyfonen traff land i Samar-provinsen julaften og feide inn over de sentrale delene av landet første juledag. Sju byer langs kysten og flere øyprovinser ble rammet uten at stormen tapte sin styrke.
Turister strandet
Turistdestinasjoner som Boracay og Coron er også rammet, og turister på Boracay er strandet siden ferjene til og fra øya er kansellert. Mobilnettet og internett er også nede, og det er ikke strøm.
I tillegg er flyplassen i Aklan, som reisende til Boracay bruker, sterkt skadd, ifølge en sørkoreansk turist som sitter strandet der.
– Veiene er fortsatt sperret, men det er gjort noen tiltak for å rydde dem. Det er ganske ille, sa turisten Jung Byung-joon via Instagram.
– Alt opp til 100 meter fra flyplassen ser ut til å være knust, og det er mange frustrerte reisende siden alle fly er innstilt, sier han videre.
Tyfon nummer 21
Siden tyfonen traff land for første gang julaften, har 58.000 personer måttet evakuere fra hjemmene sine. Stormen løyet litt torsdag, men det blåste likevel fortsatt kraftig inn fra Sør-Kinahavet.
Phanfone, som er den 21. tyfonen som treffer Filippinene i år, ventes å avta lørdag, ifølge landets værtjeneste.
Phanfone har fulgt nesten nøyaktig samme rute som supertyfonen Haiyan i 2013, da over 7.300 mennesker mistet livet eller ble borte, selv om Phanfone langt fra er like kraftig som Haiyan.",318
"Resett: – Vi er blokkert av Googles annonsetjeneste
Flere store annonsører svartelister nettstedet Resett.no etter Twitter-kampanje. Her ved redaktør Helge Lurås.
– Det fremgår av en epost fra Google at vi har blitt blokkert fra AdSense. Som våre lesere vil være klar over, har det den siste tiden foregått en aggressiv kampanje på sosiale medier for å få annonsører til å stoppe annonseringen på Resett, heter det på nettstedet.
Ifølge Medier24 opplyser Google i en epost at selskapet vil holde tilbake betalingene til Resett, samt at penger de har tjent på annonsører, vil bli refundert til annonsørene.
Kampanje
Flere store annonsører svartelistet i forrige uke Resett etter en kampanje på Twitter. Flere politikere, blant dem statssekretær Sveinung Rotevatn (V), støttet kampanjen. Resett-redaktør Helge Lurås kalte det «sabotasje».
Ifølge nettstedet Kampanje mener Google at Resett har brutt regelverket til AdSense, som sier at det ikke er lov til å oppfordre leserne til å klikke på annonser fra Google.
Saken fortsetter under bildet.
Slik så nettstedet Resett ut tirsdag ettermiddag. Skjermdump: NTB Scanpix
– Brøt ikke regelverket
– Vi mener vi ikke brøt regelverket. Oppfordringen har vært at leserne skulle handle hos annonsørene, ikke bare klikke på annonser, sier Helge Lurås til Kampanje.
– Vi tar kontakt med Google for å prøve å komme til enighet, men ser også på andre annonseplattformer som et alternativ. Utestengelsen fra Google er alvorlig, men noe vi har tatt høyde for at kunne skje. Det er våre lojale lesere som vil være basis for Resetts overlevelse fremover, skriver redaktøren i en epost til Medier24.
Til bransjenettstedet sier pressesjef Helle Skjervold i Google Norge at hun ikke har anledning til å kommentere enkeltsaker, men hun skriver dette i en epost:
«Google tar brudd på våre retningslinjer svært alvorlig, for å beskytte både brukere, mediehus og annonsører. Noen ganger er vi nødt til å suspendere eller deaktivere kontoer på grunn av brudd på retningslinjene våre, og vi gir da publisister muligheten til å rette opp i bruddene og sørge for at de holder seg innenfor regelverket i fremtiden.»",205
"Sosialistisk Senterparti
Senterpartiets Trygve Slagsvold Vedum har lagt øret til jernbanelinja.
Det er lett å anklage den høytflygende Sp-lederen for populisme. Men Vedum fortjener også ros. Mannen har øret til skinnegangen, og hører hva folk er opptatt av.
Denne gangen roper det til ham: Folk er bekymret for det økende økonomiske gapet i landet vårt, og de skjønner ikke hvorfor staten skal være lønnsledende.
Senterpartiet foreslår et tak på 1,5 millioner for ledere i staten. Partiet vil ikke ta lønna fra topplederne som tjener over det beløpet, men ønsker å fryse den.
Vedum har helt rett. Hvorfor skal Nav-direktøren tjene 1,9 millioner, flere hundre tusen mer enn statsministeren? Og Veidirektøren 1,8?
Om vi løfter blikket til også å gjelde statlige AS, blir bildet enda mindre vakkert. Yara-sjefen fikk 16 prosent lønnsøkning i fjor, og hadde en samlet godtgjørelse på 13,1 millioner kroner.
Equinor-sjefen kunne legge 12 prosent til sin inntekt, til totalt 16,8 millioner.
15 statlige selskaper ga toppsjefen en lønnsvekst på 10 prosent eller mer i fjor, viser en oversikt i Dagbladet. Vi andre ble avspist med en gjennomsnittlig lønnsvekt på 2,8 prosent.
Dette får folk til å reagere. Legg til at 49 direktører i det som før var NSB har millionlønn, og at snittlønnen til toppsjefene ligger på 3,2 millioner, ifølge NRK.
Og at avgående toppsjef Geir Isaken fikk en bonus på 1,3 millioner kroner på toppen av lønna på 4,9 millioner – etter å ha tapt Sørlandsbanen til et britisk selskap. Vi ser et statlig toppsjikt som har mistet bakkekontakten, og som løper ifra.
Vedum har helt rett: Disse lønningene gjør noe med samfunnslimet.
Norge har vært et land med små forskjeller, men det er i ferd med å bli preteritum. Det vil på sikt gå utover det tillitsbaserte samfunnet vårt.
Vedum spiser seg stadig mer inn på Arbeiderpartiets kjerneområder.
Her har han løftet fram en viktig debatt. Og vi tillater oss å spørre: Hvorfor er ikke Ap-leder Jonas Gahr Støre på banen?",177
"Premier League-keeper unngikk straff fordi han ikke visste hva nazihilsen var
FOTO: REBECCA NADEN / NTB Scanpix Crystal Palace-keeper Wayne Hennessey ble nylig frikjent etter påstander om at han hadde gjort en nazihilsen under en lagmiddag.
Før helgen ble det kjent at den walisiske landslagsmålvakten gikk klar for anklager om å ha gjort en nazihilsen. Tirsdag offentliggjorde Englands fotballforbund (FA) forklaringen, og der kommer det fram at Hennessey ikke kunne straffes fordi det ikke kunne bevises at han gjorde gesten med viten og vilje.
32-åringen har selv forklart at han ikke visste hva en nazihilsen var. Det var hans tyske lagkamerat Max Meyer som i januar la ut et bilde av Hennessey på Instagram. Der kunne man se Palace-profilen løfte en strak høyrearm og holde venstrehånden over munnen. Bildet vekket stor oppmerksomhet, og FA opprettet sak mot waliseren.
To av tre panelmedlemmer ga Hennessey medhold. De trodde på hans forklaring om at han ikke visste bedre. I rapporten får han kritikk for ikke å ha fulgt med bedre i historietimene.
«Så usannsynlig som det kanskje høres ut for en eldre generasjon, avfeier vi ikke påstanden som usann. Faktisk, da vi undersøkte dette, viste Hennessey en betydelig – noen vil til og med si beklagelig – uvitenhet om alt som har med Hitler, fascisme og naziregimet å gjøre», står det i begrunnelsen.
Bør lese seg opp
FA-panelet anbefaler Hennessey å lese seg opp og bli kjent med viktige historiske hendelser.
I tillegg til å forsvare seg med at han ikke visste hva nazihilsen var, argumenterte keeperen med at den tilsynelatende gesten skjedde da han prøvde å få kontakt med personen som tok bildet fra Palaces lagmiddag 5. januar.
– Jeg er glad for at FA har frikjent meg. Dette var et tilfeldig øyeblikk som så ut som noe annet enn hva det i virkeligheten var da det ble fanget på kamera, sa Hennessey før helgen.
– Jeg vil si at jeg avskyr alle former for rasisme, fascisme, antisemittisme eller diskriminering av alle slag, la han til.
(©NTB)",314
"Rett, galt og riksrett
Mens Representantenes hus vedtok å stille president Donald Trump for riksrett, talte presidenten på et valgmøte i Battle Creek, Michigan. Foto: Leah Millis/NTB scanpix
Det var et ventet flertall, der de folkevalgte stemte i tråd med partilinja, med noen veldig få unntak.
Nå går saken til Senatet, der den etter alle solemerker faller til jorda. Republikanerne har flertall i Senatet, med 53 mot 47 plasser. En fellende dom krever dessuten to tredels flertall.
Splittelsen i amerikansk politikk er altså så stor at det holder å se på partitilhørighet for å vite hvordan de folkevalgte vil stemme. Graden av alvor i presidentens handlinger spiller ingen rolle – her slutter man rekkene og støtter linja til partiet.
I denne låste situasjonen kan det framstå som meningsløst at det demokratiske flertallet i Representantenes hus velger å gå til det drastiske skrittet å stille presidenten for riksrett. Det er likevel en riktig – og viktig – symbolhandling. Selv om det hele skulle fisle bort i ingenting, støtter vi demokratene.
Donald Trump er ikke egnet som president i et opplyst demokrati, han hadde gjort seg bedre som autoritær leder i regimer som historisk har vært motpoler til USA. Da er det riktig å prøve å forsvare det liberale demokratiet, også med et så kraftig virkemiddel som riksrett.
Trump er den tredje presidenten i USAs historie som stilles for riksrett, etter Andrew Johnson i 1868 og Bill Clinton i 1999. Som sine forgjengere, blir Trump etter all sannsynlighet ikke domfelt. Prosessen er likevel ikke bortkastet. Selv i Trumps tid finnes det forskjell på rett og på galt, uavhengig av hva det politiske flertallet i Senatet kommer fram til. Ved å kjøre denne prosessen, har demokratene vist at det finnes grenser for hva en president kan gjøre. Det er verdt å ta vare på, selv i en stormfull periode for det amerikanske demokratiet.",155
"Bransdal avgjorde for Oppsal
Oppsal, som ligger på bunn av tabellen og i fare for nedrykk, fikk en god start på høstsesongen etter at Lasse Bransdal avgjorde etter 55 minutters spill. Det var 24-åringens femte seriemål for sesongen og dermed tok Oppsal med seg tre viktige poeng.
Det var Oppsals første poeng siden 1. juni. Før kampen mot Senja hadde Oppsal tapt tre kamper på rad og hadde kun 6 poeng fra vårsesongen. I sommer forsterket Oppsaltrener Gisle Olsen troppen med tre nye spillere, hvor to av dem var tatt ut i kampen mot Senja. Sander Birkeland var med fra start på midtbanen og Gharib Osman Gerkondan kom inn for Sami Loutani etter 80 minutter spilt.
Oppsals Ismar Dizdar og Mats Ulvund Paulsberg pådro seg gult kort. Etter lørdagens oppgjør har Oppsal ni poeng og Senja elleve poeng.
27. juli skal Oppsal møte Bærum, og Senja møter Sotra.
Oppsal bekreftet også lørdag at venstre Vingback/kant Martin Thomsen også har signert for Oslo-klubben. Tidligere Oppsal-spiller Dreni Ademaj har gått til Årvoll.
Kampfakta:
Oppsa - Senja 1-0
Mål: Lasse Bransdal (7).
Gule kort: Ismar Dizdar (20), Mats Ulvund Paulsberg (2).
Dommer: Emilie Rodahl Dokset.
Tilskuere: 90 tilskuere på KFUM-Arena.
Oppsal: Anders Klemensson (30), Mats Ulvund Paulsberg (10), (5) Lars Ramberg Hauso, (6) Thomas Rath Hasle, (20) Ismar Dizdar KAPTEIN, (9) Wilhelm Osman Adra, (13) Mats Thomassen Kristiansen, (18) Sander Birkeland DEBUTANT, (21) Sami Loulanti , (7) Lasse Bransdal, (10) Kristian Bjørseth. På benken: (1) Jacob Rekdahl Faye Lund, (11) Adrian Fritzøe Østman, (12) Gharib Osman Gerkondani DEBUTANT, (14) Nidal Loulanti, (15) Marius Nordskag Løvhaug, (22) Eirik Johansen Baugstø, (24) Thomas Eeg Kongerud.
Senja: (1) Erlend Henriksen, (4) Daniel MikkelsenKAPTEIN, (5) Sondre Tunstad, (17) Sebastian Østman Ottesen, (19) Henrik Johnsgård, (10) Markus Johnsgård, (14) Alexander Mikkelsen, (18) Sindre André Eggen, (22) Magnus Richardsen, (9) Christer Johnsgård, (23) Tor Martin Mienna. På benken: (31) Fredrik Pedersen, (3) Kjetil Warholm, (11) Sebastian Jensen, (15) Tobias Nymo Melseth.",152
"Anders Mol og Christian Sørum vant i Wien - nærmer seg gjev rekord
Anders Mol (t.v.) og Christian Sørum tok nok en seier. Foto: HANDOUT / Norges Volleyballforbund
Nordmennene fikk tidlig kampen inn i sin gate og tilrev seg overtaket. Mols beryktede blokk hadde den brasilianske duoen vanskeligheter med å finne ut av. De ga seg ikke før førstesettet ble tatt med 21-11.
I det andre settet ble det betydelig jevnere. Det norske paret kom under 1-3 og 4-7, men var à jour på 11-11 og 14-14. På stillingen 15-15 satte nordmennene inn sluttspurten og cruiset inn kampen med 21-17 til stor jubel i den østerrikske hovedstaden.
Drøm
– Det er liten drøm som har gått i oppfyllelse. Det har ennå ikke riktig gått opp for oss hva som har skjedd det siste året. Vi må få takke Wien for all støtten. Vi har dessuten familiene vår til stede på tribunen, sa Anders Mol i et intervju med arrangøren.
Christian Sørum sa at de to ikke tok sjansen på et tredje sett fordi de har stor respekt for sine brasilianske motstandere.
Nå har det norske paret vunnet begge de to femstjernersturneringene denne sesongen. Dette var Mol og Sørums tiende seier på verdensserien.
Jakter på rekord
Nordmennene jakter nå å bli mestvinnende europeiske lag. Med seieren i Gstaad tidligere i sommer ble den norske duoen tidenes mestvinnende norske lag med åtte turneringsseiere i verdensserien. Senere tok de sin niende i Tokyo.
Nå har den norske duoen to seire fram til å passere det latviske laget bestående av Aleksandrs Samoilovs og Janis Smedins som står på elleve.
Dagen åpnet med semifinale mot den polske duoen Michal Bryl/Grezegorz Fijalek. Første settet ble vunnet 23-21 i en etter hvert jevn batalje, men i andresettet begynte blokken til Mol å fungere.
Nordmennene tok tidlig kommando og så seg aldri tilbake og vant greit 21-12. Polakkene slo senere amerikanske Phil Dalhauser/Nick Lucena med 2-1 i kampen om tredjeplassen.
(©NTB)",230
"I Japan er «død av overarbeid» en akseptert medisinsk diagnose
Japans nye arbeidsmiljølov setter grensen ved over 100 overtidstimer i måneden.
Av: Harald Henmo, Magasinet for fagorganiserte
Det japanske fenomenet «karoshi», som kan oversettes med «død av overarbeid», er blitt en akseptert medisinsk diagnose som fører til erstatning for de etterlatte.
Men selv om flere nevner at de håper robotisering og automatisering kan bidra til bedre balanse mellom jobb og fritid i Japan, er «karoshi» et ømtålig emne å diskutere rundt på arbeidsplassene.
93 selvmord som følge av overarbeid
Sosiologiprofessor Scott North og professor i arbeidsrett, Ikuko Mizushima ved universitetet i Osaka er eksperter på det særjapanske fenomenet.
– Karoshi er egentlig noe som venstre-orienterte jurister begynte å jobbe med på seksti- og syttiitallet, forklarert North.
– Det var en måte å skaffe oppmerksomhet om arbeidsforholdene i Japan og bedriftenes makt over de ansatte.
Saken fortsetter under bildet.
Scott North er professor i sosiologi. Foto: Erlend Angelo
Etter at leger hadde påpekt sammenhengen mellom overarbeid og hjerteinfarkt, begynte advokatene å dra sakene for retten.
I 2000 bestemte japansk høyesterett at bedriftene også har ansvar for sine ansattes mentale helse. I 2015 var offisielt 93 selvmord eller selvmordsforsøk et resultat av overarbeid, i tillegg hadde 96 dødsfall av fysiske årsaker ført til «karoshi»-erstatning.
I år fikk Japan for første gang en arbeidsmiljølov som begrenser bruken av overtid. Den nye loven sier maksimalt 100 timer overtid i måneden, noe North ser på som et ganske selvmotsigende forsøk på å stoppe «karoshi».
– Det har jo blitt utbetalt karoshi-erstatninger etter at den avdøde jobbet 80 timer overtid.
Ny lov gir nytt håp
Professor Mizushima er derimot mer optimistisk.
– Arbeidsgiverorganisasjonene har hele tiden vært imot all form for arbeidstidsbegrensning. Her har de vært nødt til å forhandle med andre og inngå et kompromiss.
Juridisk sett er «karoshi» komplisert. Det skal ganske mye til å gå til sak for de etterlatte. Man må sannsynliggjøre at dødsfallet ikke skyldes andre forhold, helsemessige eller sosiale, men jobben.
– Jeg håper den nye loven kan hjelpe på dette, og at selskapene begynner å opptre med fornuft, sier Mizushima.
– Ellers så må fagforeningene passe på dette.
Saken fortsetter under bildet.
Ikuko Mizushima er professor i arbeidsrett. Foto: Erlend Angelo",197
"Solskjær deltok på minnemarkering for United-tragedien
Ole Gunnar Solskjær mener det er viktig at flyulykken markeres som en viktig del av Uniteds historie.
Av Stian Grythaugen
Den årlige markeringen fant sted utenfor Old Trafford med mange United-supportere til stede.
Med seg hadde Solskjær blant andre førstelagstrenerne Michael Carrick og Kieran McKenna, keepertrener Emilio Alvarez og United-legenden Bryan Robson.
Robson, som er klubbambassadør, la sammen med Solskjær ned blomster på minnesmerket etter flytragedien.
– Dette er så viktig, fordi flyulykken er en så viktig del av vår historie, sa Solskjær etterpå ifølge lokalavisen .
– Den dagen vil være i våre minner og i vår historie for alltid, tilføyde kristiansunderen.
«Busby Babes»
United-manageren understreket også viktigheten av at nye generasjoner United-supportere må få kjennskap til München-ulykken.
– Min far var 14 år da den skjedde, og han fortalte meg om hvordan han fikk høre om den i Norge gjennom svart-hvitt-fjernsynet, sa Solskjær.
23 mennesker, blant dem åtte Manchester United-spillere, mistet livet i 1958. Andre spillere ble så stygt skadd at de aldri kom tilbake på banen.
Nærmest et helt lag ble utslettet på den isete rullebanen i München.
Tre forsøk
Spillerne som mistet livet tilhørte «Busby Babes», som det unge og talentfulle United-laget ble kalt etter sin manager Matt Busby. Laget var på vei hjem etter å ha spilt seg fram til semifinale i serievinnercupen. Bortekampen mot Røde Stjerne endte 3-3.
Under mellomlanding i München gikk det galt.
Tre ganger prøvde piloten forgjeves å ta av på en rullebane dekket av is og sludd, og tredje gang krasjet flyet. I alt 44 mennesker var om bord.
Blant de døde i flytragedien var mange av støttepilarene i et United-lag som tross sin lave snittalder dominerte engelsk fotball. 21-årige Duncan Edwards var ansett for å være en av de største talentene i britisk fotball noen gang.
Manager Matt Busby overlevde ulykken. Han bygget i etterkant et nytt storlag og var klubbens mest sagnomsuste manager inntil Sir Alex Ferguson kom til Old Trafford.",210
"Tenåringer pågrepet for drapet på journalist Lyra McKee
En politikvinne står å ser på minnestedet til den 29 år gamle Lyra McKee
Den var den 29 år gamle journalisten, forfatteren og homoaktivisten Lyra McKee som ble skutt og drept da hun dekket opptøyene i Derry skjærtorsdag kveld. Nord-Irsk politi mener at hun ble truffet av et streifskudd i det som blir omtalt som en terrorhandling.
Unge menn pågrepet
De to mennene som er pågrepet er 18 og 19 år år gamle. De er pågrepet på bakgrunn av antiterrorlovgivning, men foreløpig foreligger det ingen flere opplysninger om dem.
Deler video fra hendelsen
Politiet offentliggjorde opptak fra overvåkingskameraer. Videoene viste en maskert mann som satt på huk bak en bygning og avfyrte skudd. En annen mann plukket deretter opp noe fra bakken.
– Vi deler disse videoene for å oppfordre alle som har informasjon til å ta kontakt med oss. Lokale innbyggere kjenner til mannens identitet, og vi ønsker å fjerne drapsmannen fra våre gater, sa sjefetterforsker Jason Murphy fredag.
Terror
Drapet har skapt sterke reaksjoner både i Storbritannia og EU, og politiet ser på saken som en terrorhendelse.
McKee ble et kjent navn i Nord-Irland da hun i 2014 skrev et blogginnlegg om hvordan det var å vokse opp som lesbisk i landets hovedstad Belfast. Hun hadde nylig inngått to bokavtaler. McKees partner Sara Canning deltok i en minnemarkering fredag.
– Dette meningsløse drapet har tatt fra meg mitt livs kjærlighet og kvinnen jeg ville bli gammel med, sa Canning.
Foto: Jess Lowe
Nye IRA
Politiet mener Nye IRA sto bak torsdagens opptøyer der biler ble påtent og brannbomber ble kastet av maskerte menn. Nye IRA er en utbrytergruppe fra Den irske republikanske hær (IRA), som formelt ble oppløst etter fredsavtalen i 1998.
Derry har historisk vært et midtpunkt for den blodige konflikten i Nord-Irland, som startet i 1969, også kjent som The Troubles. Konflikten utspilte seg mellom katolske republikanere som ønsker at Nord-Irland skulle bli del av et forent Irland og protestantiske lojalister som ville beholde tilhørigheten til Storbritannia.",196
