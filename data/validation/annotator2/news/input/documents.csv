document_text,document_identifier
"Greenpeace aksjonerte mot oljerigg i Hammerfest
FOTO: Jonne Sippola / Greenpeace / Greenpeace Nordic Aktivistene på vei ut til riggen mandag
Aktivister fra Greenpeace og Natur og Ungdom gikk til aksjon mot oljeriggen West Hercules mandag morgen. Riggen ligger utenfor Hammerfest og klargjøres for oljeboring i Barentshavet. Foto: Jonne Sippola / Greenpeace / NTB scanpix
Oljeriggen West Hercules ligger utenfor Hammerfest og klargjøres for oljeboring i Barentshavet. Fire aktivister fra Greenpeace gikk til aksjon mot den mandag morgen. Foto: Jonne Sippola / Greenpeace / NTB scanpix
Aksjonen ble avsluttet etter 16 timer, grunnet dårlig vær.
– Vi setter alltid vår egen og andres sikkerhet først, og derfor har vi besluttet å forlate riggen. Men arbeidet for å stanse ny oljeboring fortsetter med full styrke, og vårt klimasøksmål mot staten for deres grunnlovsstridige oljeboring er bare en av måtene vi skal gjøre det på, sier leder Frode Pleym i Greenpeace Norge i en pressemelding.
Ny sesong
Fire aktivister fra Greenpeace klatret mandag morgen opp på Seadrill-riggen West Hercules, som ligger til kai like utenfor Hammerfest i Finnmark. I tillegg deltok fire kajakkpadlere og andre aktivister i aksjonen.
Oljeriggen forberedes til ny sesong for oljeboring i Barentshavet som starter i mai.
– Å bore etter olje i Arktis, når Arktis samtidig smelter raskere enn noensinne, er galskap. Vi må slutte å bore etter olje, og det er derfor vi driver med ikkevoldelige protester her i dag, sa Pleym mens aksjonen pågikk.
Saksøker staten
Natur og Ungdom var også representert i aksjonen.
– Det er bare noen uker siden skoleelever over hele landet streiket for klimaet. Vi krever at Norge tar sin del av ansvaret for klimaendringene, og slutter å lete etter mer olje og gass, sier nestleder Halldis Helle i Natur og Ungdom.
Miljøorganisasjonene har sammen saksøkt staten for brudd på Grunnlovens miljøparagraf. De mener at lisensen for hvor West Hercules skal bore i Barentshavet, er omfattet av klimasøksmålet. Tildelingen er ifølge organisasjonene i strid med kommende generasjoners rett til et levelig miljø, som er nedfelt i Grunnloven.
Klimasøksmålet skal opp for Borgarting lagmannsrett i november.",615
"God trekning for Solskjærs United i Europa League
Ole Gunnar Solskjær skal møte Club Brugge i Europa League. Foto: JON SUPER, REUTERS / NTB SCANPIX
Unggutten Mason Greenwood blir omkranset av lagkamerater etter at han scoret to mål i Manchester Uniteds 4 – 0-seier over AZ Alkmaar i Europa League. Foto: Jon Super, Reuters / NTB scanpix
Det ble utfallet av mandagens trekning av Europa Leagues 16-delsfinaler. Manchester United tok seg til cupspillet som gruppevinner.
Club Brugge spilte i høst i Champions League, der de havnet på en sterk tredjeplass i gruppe med fotballstormaktene Paris Saint-Germain og Real Madrid.
Belgierne havnet foran tyrkiske Galatasaray i gruppen, laget de spilte uavgjort to ganger mot. Club Brugge vant ingen kamper i gruppe A, men spilte også uavgjort mot Real Madrid på Santiago Bernabéu.
Klubben leder også den belgiske serien. Den første kampen spilles på Jan Breydel Stadium, mens returoppgjøret går på Old Trafford.
Olympiakos og Omar Elabdellaoui møter Arsenal. Erling Braut Haalands Red Bull Salzburg fikk tyske Eintracht Frankfurt i mandagens trekning.
Vi får også et norsk møte i turneringen. Ståle Solbakkens FC København møter Celtic, hvor Kristoffer Ajer og Mohamed Elyounoussi spiller.
Disse lagene møtes i 16-delsfinalene i Europa League:
I trekningen kunne ingen lag trekke en motstander fra samme nasjon, eller et lag de møtte i gruppespillet.
Laget fra pott to spiller på hjemmebane i det første av to oppgjør.
Pott 1: Ajax (Nederland), Arsenal (England), Basel (Sveits), Benfica (Portugal), Braga (Portugal), Celtic (Skottland), Espanyol (Spania), Gent (Belgia), Inter (Italia), Istanbul Basaksehir (Tyrkia), LASK (Østerrike), Malmö (Sverige), Manchester United (England), Porto (Portugal), RB Salzburg (Østerrike), Sevilla (Spania).
Pott 2: APOEL (Kypros), AZ (Nederland), Bayer Leverkusen (Tyskland), Cluj (Romania), Club Brugge (Belgia), FC København (Danmark), Eintracht Frankfurt (Tyskland), Getafe (Spania), Ludogorets (Bulgaria), Olympiakos (Hellas), Rangers (Skottland), Roma (Italia), Sjakhtar Donetsk (Ukraina), Sporting (Portugal), Wolfsburg (Tyskland), Wolverhampton (England).
Finalen av Europa League spilles i den polske byen Gdansk. Vinneren av turneringen er sikret en plass i Champions League neste sesong.",546
"Hege Kosberg (47) ny direktør i Dagens Næringsliv
Hege Kosberg går fra Bouvet til Dagens Næringsliv. (Foto: Elin Høyland)
– Jeg har savnet pulsen i mediebransjen, sier Hege Kosberg i en pressemelding.
47-åringen har over 20 års erfaring fra TV 2, men kommer fra stillingen som direktør for kundeopplevelse i konsulentselskapet Bouvet. I den nye stillingen får hun ansvaret for alt reklame- og kommunikasjonssalg og kommersiell innholdsproduksjon i DN, inkludert konferanser.
– Dette er en utfordring som var umulig å si nei til. Dagens Næringsliv har en utrolig sterk merkevare og nyter høy tillit i det norske samfunnet etter å ha levert kritisk journalistikk i en årrekke. Mediehuset er godt posisjonert hos brukere og i markedet ellers, sier hun i pressemeldingen.
Kosberg starter i DN i oktober. Avisen er i gang med en omorganiseringsprosess, samtidig som ledelsen for to uker siden varslet at det skal kuttes 30 millioner kroner. 23 millioner kroner skal kuttes i personalkostnader, og alle ansatte er tilbudt sluttpakke.
– Det er startet et arbeid med å styrke den digitale posisjonen. DN har også kommet godt i gang med nye tjenester som vi skal bygge videre på, enten det er innholdsproduksjon eller konferanser. Mediebransjen kommer til å stå i kontinuerlig transformasjon og ambisjonen er å ligge i front, og skape gode løsninger. Vi skal fortsette å være en god kommersiell partner for næringslivet, som selv gjennomgår en dramatisk digitalisering og omstilling, sier den nye direktøren.
Kosberg blir dermed en del av sjefredaktør Amund Djuves ledergruppe. Hun skal dele ansvaret for inntektene til avisen med brukermarkedsdirektør Fredrik Loennecken.
– Jeg er veldig godt fornøyd med ansettelsen av Hege Kosberg. Hun har god bransjeerfaring og svært god kjennskap til hvordan teknologi endrer virksomheter. Hennes forståelse av de digitale kanalene, evne til å nå resultater, kombinert med erfaring fra omstilling og endringsledelse gjør henne meget godt egnet til å løfte Dagens Næringsliv videre, sier Djuve i pressemeldingen.",498
"Kvinne i «koma» fødte – politiet etterforsker
Kvinnen har vært i en såkalt vegetativ tilstand, der hun er våken, men ikke selvbevisst, siden hun nesten druknet for mange år siden, skriver Washington Post. Hun var avhengig av pleie døgnet rundt, og forundringen var derfor stor da hun fikk fødselsrier i romjulen.
– Frisk baby
– Jeg har blitt fortalt at hun begynte å stønne, uten at pleierne visste hva som plaget henne. Det var en sykepleiere der, og ut fra det jeg er blitt fortalt var det hun som tok imot babyen, sier en anonym kilde til en lokal TV-stasjon tilknyttet CBS.
– Så vidt jeg vet, er babyen i live og frisk, sier kilden.
Sønnen ble født 29. desember, og politiet etterforsker hvordan kvinnen kan ha blitt gravid mens hun har ligget på pleiehjem uten evne til å kommunisere med omverdenen. Det er også rettet kritisk søkelys på selskapet som driver pleiehjemmet.
– Hacienda Helthcare slutter som organisasjon fullt opp om innsatsen for å finne sannheten i det som er en helt ny situasjon for oss, sier selskapets talsperson David Leibowitz. Selskapet er allerede i gang med en intern gransking av rutiner og personell.
Frykter flere ofre
Ingen er pågrepet, og det er ukjent om politiet har noen mistenkte i saken. Det er heller ikke klart om kvinnen har noen pårørende eller en verge som kan tale hennes sak.
En gruppe som jobber mot seksuelle overgrep og partnervold, frykter at det kan være flere ofre.
– I overgrepssaker er det ikke sjelden at det er flere ofre for samme gjerningsperson. Mange overgripere leter også etter situasjoner der personer er isolerte eller sårbare, sier talsperson Tasha Menaker. Hun påpeker også at personer med funksjonsnedsettelse er tre ganger så utsatte for seksuell vold.
– Her er det et spedbarn involvert, så jeg vil tro det første stedet å begynne er å ta en DNA-prøve av barnet, sier Menaker.",630
"Polititeori: Tror stesøsteren kan ha prøvd å stanse terrorsiktede Philip Manshaus før hun ble drept
FOTO: Cornelius Poppe Politiadvokat Fredrik Hjort Kraby under fengslingsmøtet tidligere denne uken.
Philip Manshaus (21) har fire dager etter at han ble pågrepet, fortsatt ikke latt seg avhøre, opplyser politiadvokat Fredrik Hjort Kraby på en pressekonferanse onsdag.
21-åringen er siktet for drap og terrorforsøk. Mandag ble han varetektsfengslet i fire uker, to av dem i full isolasjon.
Det er rundt 50 etterforskere fra politiet som jobber med saken, forteller Kraby. Politiet går blant annet gjennom alle Manshaus lagringsenheter, PC og mobil, samt informasjon om ham på nettet.
– Det er grunn til å tro at han innhentet mye av sin kunnskap og sine holdninger derfra, sier Kraby.
Ukjent dødsårsak
Politiet jobber nå med å finne ut når Manshaus' stesøster Johanne Zhangjia Ihle-Hansen (17) ble drept. Det er et tidsrom på to timer hvor drapet kan ha skjedd, opplyser Kraby.
Han vil ikke si noe om dødsårsaken ennå, eller om de to var alene i huset da drapet skjedde.
– Vi har mottatt en foreløpig obduksjonserklæring og venter på den endelige. Det tar erfaringsmessig en måned og kanskje mer. Når vi får den vil vi kunne gå ut med det, sier Kraby.
Kraby bekrefter at en av hypotesene politiet jobber ut fra, er at Johanne Zhangjia Ihle-Hansen prøvde å stanse stebroren.
– Vi har all grunn til å anta at angrepet mot moskeen var planlagt, men har mindre informasjon om drapet og om det var planlagt eller ikke, sier politiadvokaten.
Snakker med omgangskrets
Politiets etterforskning går også ut på å gjennomgå videomateriale av siktedes bevegelser i timene før han tok seg inn i moskeen i Bærum.
Kraby ønsker ikke å si hvor lang GoPro-videoen som Manshaus selv filmet, er. Han vil heller ikke kommentere hvor mange våpen som skal ha blitt benyttet av den siktede 21-åringen.
Etterforskerne snakker også med omgangskretsen rundt den siktede Bærumsmannen, deriblant medelever fra Fosen folkehøyskole.
Flere av Manshaus’ klassekamerater fra skolen har tidligere uttalt at de opplevde at den terrorsiktede mannen hadde et gammeldags kvinnesyn. I diskusjoner skal han ha sagt at han trengte våpen for å beskytte seg.",581
"To menn i 20-årene siktet etter at en bil havnet på toglinja lørdag kveld
Nært: Togfører var ikke varslet om at det lå en bil på linjen, før vedkommende så den selv og utførte en kontrollert nedbremsing. Foto: Lars Lilleby Macedo
Materielle skader: Bilen ser ut til å ha fått hard medfart da den havnet på toglinja. Foto: Leif Arne Holme
Lørdag klokken 21.45 meldte politiet på Twitter om en bilulykke i Steinkjer.
Bilen, som kom kjørende på E6 skal ha hatt høy fart da den mistet kontroll, kjørte over en jordvoll og deretter ble liggende på toglinja i området Sørlia i Steinkjer. Airbager i bilen ble utløst og de to involverte i ulykken skal ha kommet seg ut på egenhånd.
Politi, brannvesen og ambulanse rykket ut til stedet.
Kjørt til sykehus
De to ble fraktet til sykehus før politiet ankom stedet, opplyser politiets operasjonsleder, Trond Hangaas, klokken 21.54.
Politiet hadde da fortsatt ikke avhørt vitner på stedet og de to i bilen.
Klokken 23.52 meldte Sykehuset Levanger at begge de to involverte slapp fra ulykken med lettere skader, ifølge Trønder-Avisa.
Begge de involverte er menn i 20-årene.
- Vitner skal ha sett bilen snurre i lufta før den traff toglinja. Det var uklart hvem av de to som hadde kjørt bilen, og det ble derfor tatt blodprøve av begge to, sier Kjersti Lysholm, politifaglig etterforskningsleder ved Felles straffesaksinntak (FSI) til Adresseavisen søndag formiddag.
Trafikken på veiene gikk som normalt forbi ulykkesstedet. Togtrafikken ble stanset, men åpnet igjen før midnatt, opplyser pressevakt i Bane Nor, Dag Svinsås søndag formiddag.
- Stanset 25-30 meter unna bilen
Ifølge pressesjef i Vy, Åge-Christoffer Lundeby, var det lokaltoget fra Steinkjer til Lundamo som måtte stanse for bilen som lå på jernbanelinja.
- Det var en kontrollert nedbremsing og toget stanset 25-30 meter fra der bilen lå, sier pressesjefen.
Lokfører ble på forhånd ikke varslet om ulykken, men så det selv i god tid uten at det oppsto noen dramatisk situasjon. Toget kjørte tilbake til Steinkjer i påvente av at nødetatene skulle rydde opp, opplyste Lundeby til Adresseavisen lørdag kveld.",552
"TV-drama som hjernetrim
«Legion» tar utgangspunkt i X-Men-karakteren Legion, spilt av David Haller, og er en sjangerlek hvor vi aldri helt vet hva som er virkelig og hva som utspiller seg i figurens hode.
LOS ANGELES (Dagsavisen): Tidligere var det viktig for serieskapere å lage TV som favnet bredest mulig, men i takt med at etterspørselen etter sofistikerte TV-dramaer har økt betraktelig, har det vokst frem en underskog av smale serier som utfordrer seeren intellektuelt på en helt ny måte. TV er blitt hjernetrim.
– Det som er så fint med «Legion» er at selv om jeg forteller deg hva som skjer, så vet du fremdeles ikke hva som har skjer. Det er takknemlig i en spoiler-sammenheng, ler Noah Hawley, da vi møter ham i Los Angeles.
Selv om serieskaperen åpenbart har det litt moro på egen bekostning, så er han inne på noe. Den surrealistiske og kritikerroste serien «Legion» er banebrytende både filmatisk og historiefortellende sett, og kan vel best beskrives som en visuell syretripp. Kort fortalt handler serien om David Haller, som har fått diagnosen schizofreni, men så viser det seg at det som egentlig feiler ham er at han har superkrefter, eller er det kanskje begge deler? Historien tar utgangspunkt i X-Men-karakteren Legion (Haller), men dette er ingen vanlig superheltserie. I stedet er «Legion» en sjangerlek, hvor vi aldri helt vet hva som er virkelig og hva som utspiller seg i Davids hode. Scenografien er et fyrverkeri av farger og stiler fra mange ulike tiår, så vi vet aldri helt hvor vi er eller når vi er. Og hvis dette høres komplisert ut, så er det helt riktig, selv om hovedplottene (som for eksempel klappjakt på legemet til en skurk) er rimelig lettfattelig i hver sesong.
– Og min oppfatning er at hvis grunnmuren i fortellingen er sterk nok, så kan man leke seg med resten. Jeg tenker også at folk ikke trenger å skjønne alt heller, i stedet håper jeg de bare lar seg rive med, forklarer Hawley.",485
"Kalte Siv Jensen «forskjellsdronning» – da reagerte stortingspresidenten
Bjørnar Moxnes (Rødt) kalte Siv Jensen (t.v.) for «forskjellsdronning» fra talerstolen på Stortinget. Det fikk stortingspresidenten til å reagere.
– Dette er enda et budsjett som øker forskjellene, sier Rødt-leder Bjørnar Moxnes om det nye statsbudsjettet.
Han sier regjeringen ser ut til å tenke mer på at de sliter med dårlige målinger, enn på dem som sliter i samfunnet.
– De på arbeidsavklaringspenger får nye kutt, og veksten i kommuneøkonomien på 1,3 milliarder nulles ut i et såkalt effektiviseringskrav til kommunene med samme prislapp. Statsbudsjettet øker forskjellene, både etter lommebok og postnummer, framholder Moxnes.
Han trekker fram at det aldri før har vært så mange milliardærer i Norge. Under Solberg-regjeringen har antallet økt fra 200 til 341.
– Dette statsbudsjettet har fortsatt deres navn på gavelappen. Det er barnehagebaronene som tjener seg rike på skattepenger bevilget til velferd, og hotellhøvdingene som slipper unna utgifter til lokale lønnsoppgjør og pensjon fra første krone, sier Moxnes.
– Siv Jensen er, med rette, ofte blitt kalt «bompengedronningen». Vi kan godt kalle henne, like treffende mener jeg, for «forskjellsdronningen», sa Moxnes i sin replikk under fremleggelsen av forslaget til statsbudsjett.
Karakteristikken av finansministeren fikk stortingspresident Tone Wilhelmsen Trøen (H) til å reagere.
– Presidenten vil påpeke at det er upassende og uparlamentarisk å karakterisere representanter, eller en statsråd, for eksempel ...
– Dronning?, skjøt Moxnes inn.
– Nå er det presidenten som har ordet, og jeg vil ikke ha den typen karakteristikker. Det er ikke slik vi omtaler hverandre i stortingssalen.
I paragraf 55 i Stortingets forretningsorden heter det at «Upassende eller fornærmelig atferd eller tale er ikke tillatt. Slik atferd eller tale skal påtales av presidenten».
– La meg først si at jeg ikke skal gi Siv Jensen rojale titler. I hvert fall ikke i den salen her. Det skal jeg forbeholde de kongelige, sa Rødt-lederen etter Siv Jensens svar.",469
"Bompengepartiet bytter navn
NATURLIG Å BYTTE: Trym Aafløy har ikke selv et forslag til nytt navn ennå, men mener det vil være naturlig å bytte til et navn som presist i forhold til det partiet holder på med. FOTO: Nima Taheri
Etter valget skal Folkeaksjonen nei til mer bompenger (FNB) bytte navn. Partileder Frode Myrhol vurderer å utlyse en navnekonkurranse, skriver NRK Rogaland.
– I flere år har vi følt at partiets navn har vært for langt og komplisert. Nå har vi tatt en avgjørelse på at vi må bytte navn, sier partileder Frode Myrhol til NRK.
– Skal gjenspeile at vi ligger i sentrum
Trym Aafløy sier til BT at det vil være naturlig å få et navn som passer mer til virksomheten partiet faktisk driver.
– Det at noe er kalt en aksjon bærer preg av noe midlertidig. Vi har etablert et parti og fått et lokallag og fylkeslag. Det vil være naturlig å få et navn som er mer presist i forhold til det vi holder på med, sier Aafløy.
Selv visste han ikke at det var bestemt at partiet skal bytte navn.
– Jeg tror det blir en landsmøtesak, og jeg tror det kommer til å skje. Men det kan tenkes at Frode Myrhol vet mer enn meg. Han sitter mer sentralt, sier Aafløy.
Han har ikke noe forslag til navn.
– Det skal gjenspeile at vi ligger i sentrum av politikken, at vi ikke er et fløyparti, sier Aafløy.
– En vanskelig prosess
Til NRK sier Myrhol at han har tenkt på navneendring siden 2015.
– Det blir en vanskelig prosess. Vi skal ha en god, demokratisk prosess rundt dette på årsmøtet. Kanskje skal vi utlyse en navnekonkurranse for å få inn gode forslag, sier partilederen.
Han forteller at navneendringen ikke har noe å gjøre med beskyldningene om å være et ensaksparti.
– Denne problemstillingen kom lenge etter at vi begynte snakke om å bytte navn, sier Myrhol til NRK.",669
"Corbyn trapper opp kampen mot brexit uten avtale
Jeremy Corbyn skal i samtale med andre politikere tirsdag for å se hvordan han kan hindre at britene forlater EU uten en avtale. Foto: Frank Augstein / AP / NTB scanpix
På Corbyns gjesteliste står ikke bare andre opposisjonspolitikere, men også moderate, EU-vennlige medlemmer av Det konservative partiet.
– Jeg håper vi kan komme fram til en velfungerende løsning og få med oss andre fra hele spekteret i Parlamentet som ser farene ved en brexit uten avtale, skrev Corbyn i et innlegg i avisen The Independent mandag.
– Prisgitt Trump
– Jeg vil gjøre alt for å hindre en brexit uten avtale, skriver Labour-lederen, som blant annet er bekymret for statsminister Boris Johnsons tilnærming til USAs president Donald Trump. Corbyn mener «en hard brexit i virkeligheten er en Trump-avtale-brexit»
– Det vil ikke gi oss selvråderetten tilbake, men vi vil være prisgitt Trump og amerikanske storselskaper, skriver han, med henvisning til en mulig fremtidig frihandelsavtale mellom USA og Storbritannia.
Selv mener han et nyvalg er den beste muligheten for å hindre at britene forlater EU uten en sluttavtale. Andre parlamentarikere har luftet tanken om å lovfeste en utsettelse av brexit.
Samles neste uke
Parlamentet trer ikke sammen før til neste uke, men brexitmotstandere har diskutert hva de skal gjøre helt siden Johnson tok over etter Theresa May og gjentok løftet om å ta britene ut av unionen 31. oktober – med eller uten en avtale.
Johnson har sagt at han ønsker en ny og bedre avtale med EU, men at det viktigste er å unngå flere utsettelser.
Corbyn har sagt han vil stille mistillitsforslag mot Johnson så fort det lar seg gjøre og har tilbudt seg å lede en overgangsregjering dersom forslaget blir vedtatt. En av utfordringene med den løsningen er at flere av dem som vil stikke kjepper i hjulene for Johnsons brexitprosess, slett ikke vil ha Corbyn som statsminister.",584
"Han sa det ville «suge» om Facebook må kjempe mot planene hennes om å bryte opp teknogigantene – nå slår hun tilbake
Senator Elizabeth Warren fra Massachusetts slår tilbake mot Facebook-topp Mark Zuckerberg. (Foto: Meg Kinnard/AP Photo)
Elizabeth Warren (70) er definitivt den kandidaten som er mest i skuddet i demokratenes nominasjonskamp. Hun trekker fulle hus på valgmøtene sine, foran et entusiastisk publikum, og på meningsmålingene har tendensen vært oppadgående helt siden tidlig i sommer.
Warren har fått ros for å være tydelig og med konkrete politiske planer, men hun er ikke like populær blant alle:
Tirsdag morgen slo hun tilbake mot Facebook-topp Mark Zuckerberg på Twitter, etter at han sa det ville «suge» om selskapet hans må kjempe mot hennes fremtidige administrasjons planer om å bryte opp enkelte teknologigiganter. Det skriver Politico.
«Det som virkelig ville «suge» er om vi ikke får fikset et korrupt system som lar gigantselskaper som Facebook involvere seg i ulovlige antikonkurrerende ordninger, tråkke på forbrukeres private rettigheter og gjentatte ganger rote til ansvaret de har for å beskytte demokratiet vårt, tvitret Massachusetts-senatoren.
Har kranglet før
I et to timers lekket lydopptak har Zuckerberg sagt at han forventer å vinne enhver juridiske utfordring hvis Warren blir valgt til USAs neste president.
«Du har noen som Elizabeth Warren som tror at det rette svaret er å bryte opp selskaper ... Jeg mener, hvis hun blir valgt til president, da vil jeg vedde på at vi får en juridisk utfordring, og jeg vil vedde på at vi kommer til å vinne den. Og vil det fortsatt suge for oss? Ja», sa Mark Zuckerberg i møtet med sine ansatte, som siden ble lekket.
«Jeg mener, jeg ønsker ikke et større søksmål mot regjeringen vår. Jeg mener, det er ikke en slik posisjon du ønsker å være i», la han til.
Dette er ikke første gangen Warren og Zuckerberg har røket i tottene på hverandre. Facebook har tidligere fjernet flere av Warren's presidentkampanje-annonser.
Warren, som har gått forbi tidligere visepresident Joe Biden på noen målinger, har lenge vært en forkjemper for å bryte opp teknologigiganter som Facebook, Amazon og Google.",528
"Beto O'Rourke trekker seg fra Demokratenes nominasjonskamp
Beto O'Rourke sier han ikke lenger vil være med i Demokratenes nominasjonskamp. Foto: AP / NTB scanpix
Oppdatert i dag 01:39
NTB
Den 47 år gamle demokraten fra Texas har blitt beskrevet som et stjerneskudd i partiet, og han meldte seg på i Demokratenes nominasjonskamp i mars.
Men han har slitt med oppslutningen i det siste, og fredag kunngjorde han på Twitter at han gir opp kampen.
– Selv om det er vanskelig å akseptere, er det klart for meg nå at denne kampanjen ikke har midler til å gå videre, sa den tidligere kongressmannen i en uttalelse.
– Min innsats for landet vil ikke være som en kandidat eller som den nominerte, konstaterer han.
Klarte ikke å innfri
Han var innvalgt i Representantens hus fra 2013, men tapte på målstreken i mellomvalget i fjor mot republikaneren Ted Cruz.
Da han kunngjorde at han ville prøve å bli Demokratenes presidentkandidat i 2020, ble han sett på som en av favorittene. Han har likevel mislyktes i å tenne de store massene og dermed i å samle inn de økonomiske midlene som må til for å drive et valgkampapparat i USA.
De siste månedene er det blitt svært tydelig at han henger langt bak triangelet Joe Biden, Elizabeth Warren og Bernie Sanders. O'Rourkes valgkampapparat har foreløpig utelukket et nytt forsøk på å få ham inn i Senatet også.
Hånet av Trump
O'Rourke har vært en hard kritiker av president Donald Trump. Ved flere anledninger har han stemplet Trump som «rasist» og hevdet at presidenten er motivert av troen på den hvite rases overlegenhet, noe Trump har svært lite sans for å bli assosiert med.
Bare minutter etter O'Rourkes kunngjøring, hånet Trump sin politiske motstander på Twitter
– Å nei, Beto trakk seg fra presidentkampen til tross for at han sa at han var «født til å gjøre dette». Jeg tror ikke det!, skriver Trump.
O'Rourke var spesielt krass mot Trump etter masseskytingen i hjembyen El Paso i Texas, i begynnelsen av august, og sa at massakren var en konsekvens av Trumps fiendtlige retorikk mot innvandrere.
Demokraten har også vært svært negativ til Trumps våpenpolitikk.",643
"Her er et nytt trøndersk langrennshåp for fremtiden
FOTO: Norges Skiforbund / NTB scanpix Ansgar Evensen (t.v.) ble nummer to og Haakon Skaanes nummer tre på sprint søndag under junior-VM i langrenn i Lahti.
– Gutten har gått en del gode sprinter, så jeg synes ikke det var så overraskende. Jeg hadde håpet at Haakon kunne være med, men det gikk kanskje litt bedre enn det jeg trodde, sier pappa Øyvind Skaanes – som selv har VM-gull i stafett.
Når Haakon går renn her hjemme er han normalt med som smører, men sønnens vei mot VM-bronsen i Lahti så han på TV.
Hadde forventninger
– I det siste uttaksrennet ble Haakon nummer to. Og når du henger med i Norge, så henger du stort sett med rundt omkring i verden. I fjor var han yngst i eldre juniorklassen, og ble nummer fire på NM i sprint. Året før vant han NM i sin egen klasse. Han har vært i NM-finaler gjennom hele juniortida, og vant nordisk da han var atten. Så han har vært «oppi der» hele tida. Det høres kanskje litt «halvcocky» ut, men det er nå slik det er. Og VM-bronse er ikke noe mindre artig av den grunn. Man blir nesten mer spent og nervøs når vi hadde litt forventninger til at han skulle nå finalen.
Sprint den største medaljesjansen
Sprinten var åpningsdistansen på junior-VM i Lahti. Haakon Skaanes skal også gå 10 kilometer fri og 30 kilometer klassisk – og så muligens stafetten. Men pappa Øyvind er klar på at sønnen Haakon nå har cashet inn medalje på det som på forhånd var regnet som den aller beste muligheten.
– Klarer han topp ti eller topp 15 på distanse så er det kjempebra. Haakon har gått raskest i sprint, og på papiret var dette hans beste medaljesjanse. Det gjenstår å se, men han har overrasket og gått gode renn tidligere, sier han.",598
"Foreldrekoden: Slik unngår du at familieferien kollapser
FOTO: Morten Uglum Psykolog og familieterapeut Hedvig Montgomery og journalist Bjørn Egil Halvorsen er vertskap i Foreldrekoden.
Du har brent av alle feriepengene på hvit sand og palmesus, eller safari og klatre-action. Og hva skjer? Klaging, syting og grining fra barna. Resultat: bitterhet og store skuffelser. «Det var den ferien».
Jo da, det er lett å spenne forventningene høyt når familien skal på ferietur. Fri. Avkobling. Alle skal kose seg sammen. Så: kollaps.
– Det handler om å legge forventningene på et levelig nivå, sier psykolog og familieterapeut Hedvig Montgomery i sesongens siste episode av podkasten Foreldrekoden.
Hør episoden i Itunes her eller Spotify her.
Du kan også lytte i spilleren nedenfor:
Men hva innebærer det?
– Det du skal bruke tid på i forkant er å tenke over: «Passer ferien til den gjengen vi er?»
Kort oppsummert:
Reiser du med barnehagebarn? Da handler det om å gjøre ferien langsom nok. Barna må føle seg trygge på feriestedet. Ikke for mange og ikke for korte stopp underveis.
Reiser du med 10-åring? En gullalder. De synes fortsatt du er et fint reisefølge. Og de er nysgjerrige og klare for å prøve nye ting.
På tur med tenåring? Straks mer utfordrende. De vil ikke nødvendigvis gjøre det samme som dere «alltid har gjort». Et generelt råd: Sørg for trådløst nettverk!
Her er høydepunktene
Dette er bare noen av rådene som serveres i en sommerferie-spesial av Foreldrekoden.
I denne episoden får du vite hva du bør gjøre for å komme helskinnet gjennom. Og hva du absolutt ikke bør gjøre.
God sommer!
Nedenfor finner du våre mest populære episoder denne sesongen
Vil du høre flere? Her er en samleside med alle episodene
Foreldrekoden har etablert en egen Facebook-gruppe for foreldre i alle aldre. Her kan du få eksklusiv informasjon, få et innblikk bak spakene og være med å diskutere temaer og få tips fra andre. Bli med!
Vi er selvsagt også på Instagram. Følg oss gjerne for bakgrunnsbilder og ekstra info.",622
"Solbakken om Bendtner-bok: Må bli ferdig med Reiulf Steen-biografi først
FOTO: Foto: Niels Christian Vilmann / NTB scanpix Ståle Solbakken og Nicklas Bendtner da overgangen fra Rosenborg til FC København ble klart i sommer.
Bendtner ble værende på benken da FC København vant 3-0 hjemme over Sønderjyske søndag.
I helgen har derimot utdrag fra Bendtners nye bok «Begge sider» blitt gjengitt i flere danske, norske og britiske medier. Boka kommer ut tirsdag og handler blant annet om spillerens ville fotballiv tidligere i karrieren.
Ståle Solbakken fikk et eksemplar for gjennomlesning og ble advart mot at boken kunne inneholde sprengstoff.
– En bok om Nicklas Bendtner er sikkert interessant for mange. Jeg fikk tidligere en mail fra forlaget som opplyste at det var en bok som var helt ufarlig for FCK. Den er vel farligere for noen andre, sier Solbakken.
Har du lest denne saken? Møtet som ble en vekker for Bendtner: – Jeg begynte å gråte
Nordmannen har smugtittet litt i boken uten at han lest den fra perm til perm.
– Jeg har jo fått boka, men har ikke fått lest den. Jeg har bladd litt i den og lest litt, for eksempel litt på side ti som handler om damene. Og så side 50 og så videre, sier han.
– Jeg har bare tittet så vidt i den, og jeg kan se at den ikke handler om det grunnleggende i pasningsspillet og om å spille 4-4-2. Vi tar det stille og rolig. Vi visste at han ville komme med en bok.
Solbakken hadde selv et kortvarig opphold i Wimbledon på slutten av 1990-tallet, og han har også fått med seg den engelske drikkekulturen på tett hold.
– Jeg tror at alle som har spilt i England vet at de kan drikke mye, sier Solbakken.
Solbakken sier at han ikke gidder å lese Bendtners bok før han er ferdig med boka om Reiulf Steen. Han ble aldri statsminister, men hadde et fantastisk forhold til pressen.
– Han hadde litt problemer med alkohol – sammenlignet med den andre boken her, sier Solbakken med et smil.
Solbakken er svært begeistret for boken om Reiulf Steen.",599
"Solskjær åpner for Ferguson-innhopp før Liverpool-kampen
VANT: Ole Gunnar Solskjær feirer seieren over Chelsea i FA-cupens femte runde. Foto: Matthew Peters / Manchester United
– Sjefen er velkommen til å holde talen sin foran spillerne hvis han vil. Vi vet hvor mye det betyr for ham å slå Liverpool, sier Solskjær med et stort smil på pressekonferansen før hjemmekampen mot erkerivalen.
Ferguson var kjent for å spille et psykologisk spill med sine managerrivaler på pressekonferanser før lignende storkamper, men akkurat dét har ikke Solskjær noen intensjoner om å kopiere fra gamlesjefen.
– Næh. Jeg tror ikke Jürgen Klopp kommer til å lese hva jeg sier. Jeg kommer ikke til å lese hva Klopp sier.
Etter mandagens 2 – 0-seier over Chelsea går Solskjær og United inn mot storkampen med høy selvtillit. Nordmannen vet alt om hvor mye oppgjørene mot Liverpool betyr for klubben.
– Jeg forstår at følelser er involvert, men vi må være fokusert og kontrollert, og samtidig kjempe, sier Solskjær.
For United handler det om å beholde fjerdeplassen i Premier League , men for Liverpool står enda mer på spill. En seier vil føre Klopps menn tilbake på tabelltopp. På spørsmål om han synes det er vanskelig å se rivalene Manchester City og Liverpool kjempe om tittelen, svarer Solskjær:
– Jeg fokuserer ikke på hva andre lag gjør, men på hva vi gjør. Det er tre lag som kjemper om tittelen (Tottenham også), og mitt fokus er på fjerdeplassen, sier Solskjær.
– Vil du at Spurs skal vinne tittelen?
– Jeg vil ikke blande meg inn i det. Men kanskje, sier Solskjær og fremprovoserer en latter i salen.
les også
Analyse: Solskjær-grepene som kan knekke Liverpool
Anthony Martial og Jesse Lingard har vært ute med skade siden 2 – 0-tapet mot PSG på Old Trafford for halvannen uke siden, men Solskjær gir uttrykk for at minst én av dem trolig blir klar til storkampen mot Liverpool.
– Jeg håper og tror Anthony blir klar, og jeg håper Jesse blir klar. Det er to forskjellige skader, sier Solskjær.",687
"Fiskeriministeren har svart chilensk urfolksgruppe
Fiskeriminister Harald T. Nesvik skriver til urfolksgruppen at det er Chiles myndigheter som må fastsette reglene for oppdrettsnæringen i landet. Han minner også om at tilstrekkelig matforsyning inngår i FNs bærekraftmål.
Harald T. Nesvik (Frp) skriver til lederen for yaganerne at kong Harald har lest brevet han fikk av demonstranter sør i Chile.
Urfolksgruppen vil stanse laksenæringen og sier den ødelegger miljøet i området.
– Destruktiv industri
– Vi, yagan-samfunnet, verdens sørligste urfolk, vil gi dere dette brevet fordi vi i tusenvis av år har brydd oss om miljøet på dette sørlige stedet, skriver de.
I brevet henvender de seg direkte til kongeparet.
– Vi ber om at dere kan bestemme å ikke innføre denne destruktive industrien, lakseoppdrettsnæringen, i våre kanaler og vårt territorium, skriver de.
Følg Dagsavisen på Facebook og Twitter!
FN-mål
Nesvik åpner med å si at han er enig i at vi må ta vare på naturen og havene. Deretter går han rett over til FNs bærekraftmål og påpeker at matsikkerhet – altså tilstrekkelig forsyning av mat – er en del av disse målene, i tillegg til bærekraftig forvaltning av havene.
Han påpeker at 5 prosent av verdens mat kommer fra havet og FNs landbruksorganisasjon har sagt at mer av maten i fremtiden må komme fra blant annet fiskeoppdrett.
Deretter påpeker fiskeriministeren det samme som han sa etter at han og kongeparet ble møtt av demonstranter under statsbesøket i Chile de siste dagene.
– Forventer at de følger reglene
– Det er chilenske myndigheters suverene rett å fastsette lover og reguleringer for oppdrettsnæringen i Chile, samt bestemme hvilke områder som skal åpnes for næringen, skriver Nesvik.
Han sier at verken han eller kongen dermed har noen myndighet til å påvirke dette.
– Men i møter med norske ledere som har virksomhet i Chile og andre land, gjør jeg det klart at jeg forventer at norske firmaer i utlandet følger reglene der de er. Jeg forventer også at norske bedrifter i utlandet er bevisst ansvaret de har overfor naturen og samfunnet der de er aktive, avslutter Frp-statsråden.",486
"Politiets håndtering av moskéangrepet i Bærum skal evalueres
Philip Manshaus er siktet for terror etter at han forrige lørdag tok seg inn i Al-Noor-moskeen på Skui i Bærum og løsnet skudd. Nå skal politiets håndtering av angrepet evalueres. Foto: Terje Pedersen / NTB scanpix
– Beslutningen om at vi skal sette ned et eksternt ledet utvalg til å evaluere oss, er tatt i samråd mellom Oslo politidistrikt, PST og Politidirektoratet (POD), sier politidirektør Benedicte Bjørnland i en pressemelding.
Det er foreløpig ikke avgjort hvem som skal gjennomføre evalueringen, og mandatet for den er heller ikke ferdigstilt ennå.
– Vi tar angrepet på stort alvor. Vi har rutiner for intern evaluering, men vi er enige om at det også er viktig med et kritisk blikk utenfra, slik at vi kan lære mest mulig og løse oppdraget vårt bedre, sier Bjørnland.
Fikk tips om siktet
Terrorsiktede Philip Manshaus har uttrykt høyreekstreme holdninger, blant annet i form av hyllest av Vidkun Quisling, og han har vist innvandrerfiendtlige holdninger, ifølge politiet. PST fikk tips om 21-åringen for et år siden. Manshaus er også siktet for å ha drept sin stesøster Johanne Zhangjia Ihle-Hansen (17).
Visepolitimester Bjørn Vandvik i Oslo har vedgått at politiet kunne gjort mer for å forhindre hendelsen. Etter bekymringsmeldingen som kom i fjor, kontaktet ikke politiet siktede eller familiemedlemmer.
Politidirektoratet viser i pressemeldingen til at det ved større hendelser er etablert praksis at det i etterkant blir gjort evalueringer.
Politidirektoratets rolle ved større hendelser er å koordinere tiltak på tvers av politidistrikter, men også å iverksette nasjonale tiltak.
Slår sammen evaluering
PST skal allerede ha vært i gang med å planlegge en evaluering da politiets initiativ kom.
– Å slå disse evalueringene sammen er en god løsning, sier PST-sjef Hans Sverre Sjøvold i pressemeldingen.
Lørdag ble Manshaus avhørt i tre timer. Han skal han ha forklart at han ønsket å skremme muslimer. Det er ikke ventet at det blir gjort nye avhør før onsdag neste uke.",661
"Tok til tårene: Her sender medaljevinnerne en rørende hilsen til konkurrenten
FOTO: Lee Jin-man / AP / NTB scanpix Australske Emma McKeon (til venstre) canadiske Margaret MacNeil (i midten) og svenske Sarah Sjöström (til høyre) sendte denne beskjeden til sin konkurrent.
Rikako Ikee ville vært en favoritt på 100 meter butterfly i VM, men fikk den vonde beskjeden om at hun er kreftsyk i starten av året.
Den japanske 19-åringen fikk i begynnelsen av året den brutale beskjeden om at hun er rammet av leukemi. Hun er dermed ikke med i det pågående verdensmesterskapet i Sør-Korea.
Hun vant seks gull i Asialekene i fjor og er en superstjerne i hjemlandet.
Etter å ha svømt inn til henholdsvis gull, sølv og bronse, valgte Margaret MacNeil, Sarah Sjöström og Emma McKeon å sende en beskjed til Ikee.
DRAMA I SVØMME-VM: Nektet å dele podium med gullvinneren: – Det han har gjort, snakker for seg selv
I tårer
På hendene sine malte de en beskjed til japaneren om at hun ikke skal gi opp i sin kamp mot kreftsykdommen. Ikee ville vært favoritt på distansen om hun var frisk.
– Jeg tenkte på det litt tidligere dag, hvordan vi kunne gi henne en fin hilsen. Vi snakket om det før premieutdelingen. Da kom vi på ideen sammen. Alle sto og gråt litt bak der. Det ble veldig mye følelser, sa Sjöström.
Selv hadde hun skrevet japanerens fornavn på sin høyre hånd, mens det på den andre var tegnet et hjerte.
– Jeg håper hun kan nedkjempe kreften. Hun er en fighter, sa svensken.
NORSK SVØMMEBRAGD: Supertalentet satte to rekorder i VM – øyner magisk grense
JEREMY LEE / Reuters
– Kan heldigvis bli frisk
Ikee var selv sjokkert da hun fikk beskjeden om sykdommen.
– Jeg kan fortsatt ikke fatte det. Jeg er sjokkert og forvirret, men heldigvis er det en sykdom man kan bli helt frisk av om den behandles på riktig måte, skrev hun.",635
"Her overrasker superstjernen Ruud: – Så du jeg hilste på ham, mamma?
Casper Ruud møtte tennislegenden Roger Federer onsdag. FOTO: Mette Bugge
Casper Ruud møter Roger Federer
Flere hundre fans ville overvære Federers trening onsdag. Mette Bugge
Paris: Casper Ruud var ferdig med sin treningsøkt på bane 16, som ligger lengst vekk på tennisanlegget Roland-Garros.
Det var kun 10-15 mennesker som var til stede da Ruud varmet opp før sitt møte med italienske Matteo Berrettini (nummer 31 på verdensrankingen) senere onsdag. Så ble det plutselig kaos.
LEST DENNE? En uventet forespørsel løftet Casper Ruud mot verdenstoppen
Tennislegenden Roger Federer ankom plutselig treningsfeltet med et kobbel på hundre pressefolk og fans på slep.
Da Ruud gikk forbi sveitseren, hilste de to på hverandre (se video):
Kan bli storkamp
Hvis begge vinner onsdagens kamp, er det nettopp nordmannen og den 17 år eldre spilleren som skal møtes på én av hovedbanene i runde tre.
Trolig ikke den største, men likevel en som tar vel 12.000 tilskuere.
– Det er en guttedrøm, sier Casper Ruud.
Verken han eller noen av de andre i teamet så for seg dette møtet, men de syntes det var riktig så gøy.
Mor Lele, farmor, kjæresten, fetteren og onkelen fikk ikke lov til å komme inn på treningsbanen. De så det hele noen meter unna. Da Casper Ruud gikk forbi moren etter møte med Federer, sa han strålende:
– Så du at jeg hilste på ham, mamma?
FÅTT MED DEG DENNE? Casper Ruud fikk en ny opplevelse i French Open: – Jeg har lyst til å være grådig
Tar én ting av gangen
Trener Christian Ruud var også på plass med hånden for å hilse på sveitseren og hans folk.
– I første omgang nå må vi ha fokus på det som skal skje i neste kamp, sier treneren.
– Hvis Ruud og Federer kommer til å møtes i kamp, blir det nok det største som har skjedd i norsk tennis, sier idrettssjef Øivind Sørvald i Norges Tennisforbund.
Ruud møter italienske Matteo Berrettini i den 2. runden av Roland-Garros rundt kl. 15 onsdag.",677
"Sprekpodden: Ned i vekt? Dette må du vite om 5:2- og ketodietten
SPREKPODDEN: Klinisk ernæringsfysiolog Tine Sundfør snakker i denne episoden av Sprekpodden om det å gå ned i vekt og hvilke metoder som faktisk funker. FOTO: Dan P. Neegaard
Det nye året har akkurat blitt sparket i gang, og mange har satt seg mål om å gå ned noen kilo, eller kanskje begynne å trene litt mer.
I denne episoden av Sprekpodden snakker vi med Tine Sundfør, klinisk ernæringsfysiolog ved Oslo universitetssykehus, om hvordan man kan endre kosthold og faktisk klare nyttårsforsettene sine.
Ikke begynn dagen før
– Det er veldig lurt ikke å sette nyttårsforsettet én dag før du begynner. Det aller lureste er å ha planlagt godt på forhånd, sier hun.
– Det finnes utallige dietter der ute, som alle lover gull og grønne skoger, men hva er det egentlig som funker?
– Skriv ned alt du spiser og hvor mye du trener og beveger deg i løpet av en dag, helst hver dag i en uke for å få god oversikt. Det er kjedelig, men de fleste blir faktisk overrasket over hvor mye de spiser og hvor mye man sitter stille, sier Sundfør.
Hvor trykker skoen?
Hun understreker at de fleste har en oppfatning av at de spiser sunt, men at det er lett å glemme de uplanlagte måltidene – fra boller på jobben, eller at man var ute og spiste.
– Når du får god oversikt over kostholdet ditt, blir du klar over hvor skoen trykker mest. Det hjelper deg å finne ut hvor du skal sette fokus. Er det treningen? Eller kostholdet? spør Sundfør.
Hun har hjulpet utallige mennesker opp gjennom årene med å slanke seg, og forteller at det mest utfordrende for de aller fleste er kveldene.
– Da blir vi fort fysne på noe. Det betyr at det er ikke sult som er det vanskeligste, men alle fristelsene, sier hun.
5:2 og keto-dietten
I podkasten snakker Sundfør også om 5:2 dietten og lavkarbodiettens ekstreme storebror: Keto-dietten.
Funker det? Og blir man ikke fryktelig sulten? Hva sier forskningen?
Hør mer i årets første episode av Sprekpodden.",658
"Frankrikes president vil gjenoppbygge Notre-Dame på fem år
TALE: Frankrikes president Emmanuel Macron talte til folket tirsdag. FOTO: Yoan Valat / TT NYHETSBYRÅN
RUINER: Mye av interiøret er nedsotet og ødelagt. POOL / X80003
STORBRANN: Brannen ødela store deler av taket, og spiret kollapset i brannen. Thierry Mallet / TT NYHETSBYRÅN
Frankrikes president Emmanuel Macron holdt en TV-sendt tale til nasjonen tirsdag kveld.
Der lovet han at Notre-Dame skal gjenreises i løpet av fem år, enda vakrere enn den var.
– Det er mye som må gjøres. Men vi skal gjenoppbygge katedralen enda vakrere innen fem år, sa han.
– Vi vil lykkes
Det har vært mye spekulasjoner rundt hvor lang tid det vil ta å gjenoppbygge den verdensberømte katedralen. Den er nesten 1000 år gammel og tok mange hundre år og ferdigstille.
En tysk arkitekt spår at arbeidet med å bygge katedralen opp igjen kan ta flere tiår, melder VG.
Men nå lover altså Emmanuel Macron at dette skal gjøres på langt kortere tid.
– Vi skal klare dette her, vi vil lykkes, sa presidenten videre.
Macron sa at han deler landets sorg over brannen men også håpet for framtiden.
30 personer avhørt
Det kjente landemerket i Paris fikk omfattende skader i den voldsomme brannen mandag kveld. Men hovedkonstruksjonen i stein står fortsatt.
Etterforskere har avhørt rundt 30 personer etter brannen i Notre-Dame-katedralen mandag kveld.
En kilde ved påtalemyndigheten i Paris opplyser at de fleste av de 30 som er avhørt, er arbeidere jobbet med restaureringsarbeidet på katedralen.
Rettsembetsmannen, som uttaler seg anonymt på grunn av den pågående etterforskningen, sier at katedralens brannalarmer ble utløst to ganger mandag kveld.
Den første gangen gikk flere, blant annet en fast ansatt branntjenestemann, for å sjekke under taket uten å se noen ting. Den andre gangen alarmen gikk, hadde flammene rukket å bli store, ifølge kilden.
Han legger til at 40 – 50 etterforskere jobber med saken, men at de ikke enda får gå inn i katedralen av sikkerhetsmessige hensyn.",667
"IT-skandale i Sverige: 2,7 millioner samtaler til helsetelefon har ligget åpent på nettet
FOTO: Illustrasjon: Roald, Berit / NTB scanpix Hos rådgivningstjenesten 1177 Vårdguiden kan den svenske befolkningen få informasjon om offentlige helse- og omsorgstjenester. Samtalene blir tatt opp og har ligget fritt tilgjengelig på nett.
2,7 millioner samtaleopptak fra rådgivningstjenesten 1177 Vårdguiden har ligget helt ubeskyttet på internett, skriver Computer Sweden.
1177 Vårguiden er en rådgivningstjeneste der befolkningen kan få informasjon om statens helse og omsorgstjenester. Den døgnåpne tjenesten eies av Sveriges kommuner og Landsting. De 2,7 millioner samtaleopptakene er tatt imot av omsorgsentreprenøren Medicall, fra og med 2003.
«Samtalene inneholder sensitive opplysninger om sykdommer og plager som de helsehjelptrengende ber om å få rådgivning om», skriver nettstedet.
Legger på røret
Når den svenske nettsiden konfronterer lederen i Medicall med at filene ligger ubeskyttet på nettet, avviser han journalistens fremleggelse av faktum:
– Vi har sjekket opp dette med IT-avdelingen vår, og det du sier er helt umulig, sier administrerende direktør David Nyblom til nettsiden.
Til tross for at journalisten har filene foran seg, nekter Nyblom og legger til slutt på røret. Senere har han omtalt saken som «beklagelig», til SVT Nyheter.
Medicall har ifølge nettstedet sitt hovedkontor i Hua Hin Thailand og er en underleverandør av Medhelp, som tar imot samtaler fra Stockhol, Södermanland og Värmland.
Som en konsekvens av publiseringen til Computer Sweden er serveren med samtalene nå stengt.
Lastet ned mange
Saken reiser nå spørsmål om hvem som kan ha fått tak i det sensitive materialet fra 1177 Vårdguiden. SVT Nyheter har i dag funnet ut at totalt 55 samtaler er blitt lastet ned, fra totalt syv unike datamaskiner.
Medicalls underleverandør Voice Integrate, har ansvaret for serveren. Selskapet opplyser til SVT at disse datamaskinene har IP-adresser som de kjenner fra før.
– Det finnes ingen nedlastede samtaler før dette inntraff, sier Tommy Ekström til SVT, som er administrerende direktør i Voice Interigate Nordic AB.
Etter Computer Swedens avsløring har imidlertid samtaler blitt lastet ned av fire ulike IP-adresser, opplyser kanalen. De involverte partene er nå i gang med å granske systemet og ta kontakt med eierne av IP-adressene.",606
"Biden fikk gjennomgå under Demokratenes debatt
DEBATT: Tidligere visepresident Joe Biden (t.v.) ble stilt til veggs av motstander Kamala Harris (t.h.) under den andre debatten blant demokratiske presidentkandidater i Miami. I midten senator Bernie Sanders som la frem sitt forslag om gratis helsehjelp for alle. FOTO: NTB scanpix
Ti av demokratene som har meldt seg på i kappløpet om å bli partiets kandidat i neste års presidentvalg, deltok i torsdagens debatt.
Biden (76) ligger ifølge meningsmålingene best an, men fikk til dels hard medfart i debatten av California-senator Kamala Harris (54) og sosialdemokraten Bernie Sanders (77).
Harris, som har foreldre fra Jamaica og India, kritiserte blant annet Biden for å ha samarbeidet med senatorer som på 1970-tallet forsvarte raseskille.
Biden forsikret at han slett ikke støttet rasister og forsvarte samarbeidet med at det var nødvendig for å få andre politiske saker gjennom.
– Dette er feil karakteristikk av meg. Hvis vi i løpet av denne kampanjen skal avdekke hvem som støttet sivile rettigheter eller ikke, så stiller jeg gladelig opp, sa Biden.
Harris sterkest
Debatten var ellers innom en rekke tema, blant dem spørsmålet om offentlig helsevesen, våpenkontroll og immigrasjon, noe som avdekket hvor dype skiller som finnes innad i Det demokratiske partiet.
CNN utpekte etter debatten Harris som vinner, etterfulgt av den 37 år gamle ordføreren i South Bend i Indiana, Pete Buttigieg.
– Hvis du ikke visste noe om Buttigieg før debatten, ville du ha trodd han var en senator eller guvernør som har vært med på dette lenge, mener TV-stasjonens politiske kommentator Chris Cillizza.
Gratis helsehjelp
Verken Biden, som gjør sitt tredje forsøk på bli president, eller Sanders gjorde god figur, mener Cillizza, som beskriver Sanders som høylytt, men uengasjert.
Sanders presenterte blant annet sitt eget forslag om gratis helsehjelp for alle i USA, et svært omdiskutert tema i et land hvor folk flest må skaffe seg privat helseforsikring, noe mange ikke har råd til.
– Ja, folk vil betale mer i skatt, men ha mindre helseutgifter, sa Sanders.
Demokratenes to debatter skal nå være med på å danne grunnlaget for partiets valg av kandidat til neste års presidentvalg, der Donald Trump har gjort det klart at han stiller til gjenvalg.",670
"Kritiserer reiseregningsordning: - Åpenbart at systemet ikke er godt nok
KRITIKK: – Det har vært så mange saker nå, og det burde være dokumentasjon nok på at det er på tide å endre systemet. Det er uheldig for den tilliten man er nødt til å kunne ha til stortingspolitikere, sier revisor Per Hanstad. Foto: Morten Brakestad
– Når vi har hatt så mange saker er det helt åpenbart at det tillitsbaserte systemet ikke er godt nok. Det er ingen andre organisasjoner som har slike tillitsbaserte systemer, og det går helt klart an å lage et system med en bedre kontroll, dersom de ønsker det, sier Hanstad til VG.
Tirsdag avslørte Aftenposten at Ap-politiker Hege Haukeland Liadal har levert fiktive reiseregninger for over 60.000 kroner. Haukeland Liadal har innrømt dette.
Hanstad mener at gjentatte saker der politikere leverer fiktive reiseregninger er et tegn på at systemet er for dårlig, og at det går ut over tilliten til stortingsrepresentantene.
– Det har vært så mange saker nå, og det burde være dokumentasjon nok på at det er på tide å endre systemet. Det er uheldig for den tilliten man er nødt til å kunne ha til stortingspolitikere.
Hanstad synes ikke forklaringen til Haukeland Liadal er troverdig. Haukeland Liadal har forklart Aftenpostens funn med at hun har bommet på datoer og at planlagte reiser har blitt avlyst, men at det likevel har blitt lagt inn refusjon for disse fordi de lå i kalenderen.
– Med det omfanget som Aftenposten har dokumentert, høres det veldig rart ut at hun ikke husker å ha reist. Det høres ikke ut som en veldig troverdig forklaring, sier han.
– Tror du det kan eksistere flere slike tilfeller, som ikke er avdekket?
– Med tre saker som vedrører profilerte politikere på veldig kort tid, så er det i alle fall ikke unaturlig å stille dette spørsmålet. Det er jo også et paradoks at disse sakene avdekkes av Aftenposten og ikke av Stortingets eget kontrollsystem, sier han.",692
"Norway Cup innfører væsketiltak i varmen
Varmen i Oslo byr på utfordringer for alle som er på Ekebergsletta. Foto: Fredrik Varfjell / NTB scanpix
Generalsekretær Pål Trælvik i Norway Cup. Det innføres nå væsketiltak for spillerne under fotballturneringen. Foto: Trond Reidar Teigen / NTB scanpix
TIX var blant artistene som sto på scenen under åpningsshowet. Foto: Fredrik Hagen / NTB scanpix
Thailandske Sethapong Piyaprucksapan (midten) gikk med et bilde av kong Maha Vajiralongkorn i paraden. Foto: Fredrik Hagen / NTB scanpix
En brasiliansk sambadanser ledet an paraden. Foto: Fredrik Hagen / NTB scanpix
Hkeem spilte på åpningsshowet. Foto: Fredrik Hagen / NTB scanpix
– Vi lager ekstra vannposter og dusjtelt, så folk kan gå inn og kjøle seg ned. Vi er tydelig på at spillerne må få i seg nok væske til alle lagledere og klubber, sier Pål Trælvik, generalsekretær i Norway Cup, til VG.
30.000 unge fotballspillere deltar i turneringen, som lørdag ble åpnet med parade og åpningsshow på Ekebergsletta i Oslo.
På scenen under åpningsshowet sto artister som TIX, Hkeem, Vidar Villa, Hanne Mjøen og eMMa.
De neste dagene skal nesten 1.800 lag spille totalt 5.200 fotballkamper. Deltakere fra 40 ulike nasjoner er påmeldt.
Kampene spilles på fotballbaner på Ekeberg, Furuset, Abildsø, Valle Hovin, Rustad og Lambertseter i Oslo.
Tradisjonen tro arrangeres den årlige kjendiskampen førstkommende onsdag. Statsminister Erna Solberg (H) skal være lagleder sammen med Åge Hareide og varaordfører Kamzy Gunaratnam (Ap) i Oslo. Thomas Hayes, Mads Hansen, Solveig Gulbrandsen, Einar Törnquist og Morten Ramm er blant kjendisene som deltar.
Lørdag var temperaturene særdeles høye i Oslo. Fra tirsdag vil det bli svalere, og vi vil få vær som er bedre egnet når man skal spille fotball.
– Været vil ligne mer på en normal, norsk sommer med byger og temperaturer på rundt 20 grader, sa statsmeteorolog Marianne Skolem Andersen til NTB fredag.
Norway Cup har blitt avholdt siden 1972. Den regnes som en av verdens største fotballturneringer.",536
"Oljefondet har passert 10.000 milliarder kroner
Oljefondet-sjef Yngve Slyngstad er strålende fornøyd med den rekordhøye markedsverdien notert i oljefondet. Foto: Ørn E. Borgen / NTB scanpix
Fredag passerte oljefondet det symbolske tallet, ifølge oljefondets egen nettside. Summen utgjør drøyt 1,8 millioner kroner per person i Norge.
Rundt halvparten av markedsverdien er avkastning på fondets investeringer, mens resten er svingninger i kronekursen.
– Da fondet ble opprettet, trodde ingen at det kom til å passere 10.000 milliarder kroner. Vi var heldige som fant olje. Avkastningen fra investeringene i globale finansmarkeder har vært så høy at det kan sammenlignes med å ha funnet olje en gang til, sier oljefondets sjef Yngve Slyngstad i en pressemelding.
Handlingsregelen
Oljefondets formål er å sikre velstanden til dagens og fremtidens generasjoner, skriver Dagens Næringsliv.
Handlingsregelen ble innført for å sikre en jevn bruk av oljepengene og går ut på at man over tid kan bruke like mye av oljefondet som den forventede realavkastningen av fondet. Denne er nå anslått til 3 prosent av fondets kapital.
– Målt i 2020-kroner er fondet større enn det staten har tjent på petroleumsvirksomheten de siste 50 årene. Hvordan vi som nasjon forvalter finansformuen for fremtidige generasjoner, vil få enormt stor betydning for velferden i Norge, sier Slyngstad.
Norsk oljehistorie
25. oktober 1969 fikk det norske oljeeventyret sin spede start da Philips Petroleum traff blink med sine to siste konsesjonspliktige boringer på norsk sokkel og fant Ekofisk-feltet. Norske myndigheter ble ikke orientert før lillejulaften, og det skulle gå nok et halvår før det gigantiske Ekofisk-funnet ble bekreftet i en pressemelding 2. juni 1970.
Produksjonen fra feltet tok til i 1971. I årene etter ble det gjort flere store funn.
– Ved utgangen av 1950-årene var det få som trodde på olje- og gassrikdommer langs norskekysten. 50 år senere er næringen Norges viktigste, både når det gjelder inntekter til statskassen, investeringer og andel av total verdiskaping, skriver Oljedepartementet på sin nettside.",447
"Trump buet ut på hjemmebane
President Donald Trump ble buet ut under en baseballkamp i Washington. På bildet forlater han kampen før den er ferdigspilt. (Foto: Pablo Martinez Monsivais/AP/NTB Scanpix)
Dette var første gang Trump-ekteparet har dristet seg til å gå på en baseballkamp på hjemmebane i svært så demokratiske Washington, til tross for at Nationals' hjemmebane ligger veldig nærme Det hvite hus.
Det ble ikke gjort noe stort nummer ut av at presidentparet skulle på kampen mellom Washington Nationals og Houston Astros på Nationals Park. Det kunne Det hvite hus godt ha gjort, sett i lys av at Donald Trump hadde gjort seg populær i USA da han bare timer i forveien hadde kunngjort at amerikanske styrker hadde angrepet skjulestedet til en av USA mest forhatte fiender.
Det USA-ledede angrepet medførte at IS-lederen Abu Bakr al-Baghdadi tok sitt eget liv ved å utløse en bombevest da spesialstyrkene rykket inn i Idlib nordvest i Syria.
«Lås ham inne!»
Trump-ekteparet vinket litt og smilte da de ankom kampen søndag, men det var først i en av pausene den store reaksjonen kom.
Da skulle amerikanske krigshelter hylles på arenaen, men da videoen på storskjermen sveipet over til Trump og følget hans, og det ble kunngjort hvem som var på besøk, besvarte folkemengden det med unison buing og hyllesten til heltene ble på seksjoner av tribunen plutselig til taktfaste rop av typen «Lås ham inne!», mens plakater med «Veteraner støtter riksrett» og «Still Trump for riksrett» dukket opp.
Skjermer Trump
Presidentparet lot seg ikke affisere. Det forlot for øvrig kampen før den var ferdigspilt.
Trumps stab har forsøkt å skjerme ham for situasjoner der han kan bli utsatt for massiv buing og hetsing fra store menneskemengder, og han unngår spesielt slike situasjoner i tettsteder og byer der flertallet av velgerne er demokrater, som i Washington.
I District of Columbia, der Washington ligger, fikk han bare fire prosents oppslutning under valget i 2016.",505
"Jernbanedirektoratet: Skal takle det været vi har hatt i dag
FOTO: Ole Berg-Rusten, NTB scanpix Flere tusen reisende ble forsinket torsdag morgen på grunn av store problemer i togtrafikken på Østlandet.
Kommunikasjonssjef Svein Horrisland i Jernbanedirektoratet beklager de store forsinkelsene torsdag. Han sier at jernbanen skal kunne takle torsdagens uvær.
– Vi er helt avhengige av at jernbanesystemet er hovedstammen i kollektivtilbudet rundt hovedstaden. Jernbanen skal derfor takle det været som vi har hatt i dag, sier Svein Horrisland, kommunikasjonssjef i Jernbanedirektoratet.
– Det er veldig mye teknologi tilknyttet jernbanedrift. Derfor er systemet sårbart. Likevel skal ikke slikt vær føre til så omfattende togstans og forsinkelser, legger Horrisland til.
Terje Bendiksby, NTB scanpix
Beklager
Flere titusen passasjerer ble stående på stasjoner på store deler av Østlandet uten at det kom noen tog eller alternativ transport torsdag morgen. Nå skal direktoratet be om en redegjørelse fra Bane Nor som har ansvaret for jernbaneinfrastrukturen.
– Vi er nødt til å ta det opp med Bane Nor for å finne ut hva som har skjedd, og hvordan vi kan unngå at slike problemer oppstår i fremtiden. Vi må ha en mer robust jernbane enn det vi har i dag, sier Horrisland.
Han beklager overfor passasjerer som ble forsinket på grunn av togstans.
– På vegne av alle som driver med jernbane så vil jeg beklage dagens forsinkelser. Det har vært en vanskelig dag for veldig mange, sier Horrisland.
Må selv redegjøre for departementet
Men før Jernbanedirektoratet får en redegjørelse fra Bane Nor, må topper fra Jernbanedirektoratet, Bane Nor og Vy møte hos samferdselsminister Jon Georg Dale (Frp) for å redegjøre for sommerens togstans. Møtet avholdes klokken 09.00. fredag, fremskyndet fra kl. 13.00.
Dette står det i innkallingen:
«Vi ber om at Jernbanedirektoratet senest torsdag 29. august redegjør skriftlig for omfanget av de problemene som har vist seg, hvilke konsekvenser dette har hatt for de reisende og hvordan dette er blitt avhjulpet, samt hvilke kortsiktige og langsiktige tiltak direktoratet har satt i gang for å forebygge at slike forhold igjen oppstår. Departementet ber også om en kort orientering om hvordan avvikene er blitt formidlet overfor de reisende i denne perioden.»",610
"Champions League-debut for videodømming på Old Trafford
Ole Gunnar Solskjær leder Manchester United i mesterligaen for første gang tirsdag. Det blir også første gang VAR benyttes i turneringen. FOTO: Martin Rickett, AP / NTB scanpix
Ole Gunnar Solskjær, matchvinner i Champions League-finalen for 20 år siden, leder Manchester United-laget i mesterligakamp for aller første gang når Paris Saint-Germain kommer på besøk i første kamp i åttedelsfinalen, men han er ikke eneste debutant.
UEFA besluttet i desember å innføre VAR i mesterligaen fra og med åttedelsfinalene, og tirsdag kveld har dommer Daniele Orsato fra Italia hjelp ikke bare fra de vanlige assistentene, men også fire VAR-assistenter som følger kampen foran videoskjermer.
Massimiliano Irrati er leder for videolaget med tittelen VAR (video assistant referee).
LEST DENNE? «Snakket om Solskjærs eksamen er tull. Det er en annen mann i Manchester som grilles i kveld.»
Fire kategorier
VAR-dommerne skal kontrollere hans avgjørelser og gripe inn ved klare og tydelige feil i fire spesielle kategorier:
Mål
Hendelser i straffefeltet
Røde kort
Identiteten til spiller som straffes
VAR-assistentene kan kontakte dommeren og be ham om å se situasjonen på video ved siden av banen, men de vil altså gjøre det ved betydelige feil.
Dommeren kan imidlertid selv stoppe spillet og se video dersom han er i tvil om en avgjørelse.
Evalueringsprosessen vil bli formidlet på stadion ved hjelp enten av storskjermer eller beskjeder over høyttaleranlegget.
FÅTT MED DEG DENNE? United-stjernen klar på hva spillerne tenker om Solskjærs fremtid
Økende bruk
VAR benyttes i stadig flere turneringer og har bidratt til å redusere antall feil avgjørelser, men systemet er fortsatt omdiskutert, både fordi det fortsatt treffes tvilsomme avgjørelser og særlig fordi det kan føre til mange og lange opphold i spillet.
Systemet ble benyttet i fjorårets VM-sluttspill for menn og vil trolig bli brukt også i kvinne-VM til sommeren. VAR brukes i dag i FA-cupen og ligacupen i England, i tysk Bundesliga, spansk La Liga og italiensk Serie A. Fra neste sesong skal det innføres i Premier League.
De to første mesterligakampene med VAR er altså Manchester United mot Paris Saint-Germain og tirsdagens andre kamp mellom Roma og Porto.
(©NTB)",641
"Slik så hjelmen ut etter fallet som felte Norge: – Vi skal aldri tulle med det igjen
Hege Bøkko (t.v.) var glad for at Bjørn Magnussen hadde på seg hjelm. Foto: Bendiksby, Terje / NTB scanpix/Mette Bugge
Landslagstrener Jeremy Wotherspoon med Magnussens hjelm. Foto: Mette Bugge
Det norske laget i aksjon under lagsprinten. Bjørn Magnussen i front. Deretter Henrik Rukke og Håvard Holmefjord Lorentzen. Foto: Matthias Schrader / TT NYHETSBYRÅN
INZELL/OSLO: Magnussen, Henrik Fagerli Rukke og Håvard Holmefjord Lorentzen skulle gå for medalje da det ble konkurrert i lagsprint for første gang i enkeltdistanse-VM.
Men Norge var aldri i nærheten av medaljene.
Magnussen falt i den andre svingen. Dermed fikk det norske laget aldri fullført.
21-åringen måtte sjekkes av lege etter fallet. Etter at han mistet balansen, suste Magnussen inn i putene i stor hastighet.
– Vi skal aldri tulle med den igjen
Etterpå var Magnussen usikker på hvorfor han falt, men han fryktet at han hadde pådratt seg en hjernerystelse.
– Han falt stygt, sa landslagstrener Jeremy Wotherspoon.
Wotherspoon viste frem Magnussens hjelm. Den fikk en stor bulk i fallet.
Landslagsløper Hege Bøkko konkurrerte tidligere på ettermiddagen da kvinnene endte på sisteplass i deres lagsprint.
Hun hadde følgende å si etter Magnussens fall.
– Vi har tullet litt med den hjelmen, men i dag så vi hvor viktig den var. Vi skal aldri tulle med det igjen, sa Bøkko.
Lite skremmende tider
Landslagstrener Wotherspoon var klar på at Norge ville hatt muligheter til å ta medalje, dersom det ikke hadde gått skeis.
Nederlands vinnertid på 1:19.053 var ikke akkurat avskrekkende.
– Hvis du ser på det endelige resultatet, ville en medalje her vært lett å ta, sa Wotherspoon.
Det var Lorentzen enig i.
– Vi hadde kjempet om medalje i dag, i hvert fall sølv. Disse tidene var ikke skremmende, sa Lorentzen.
Fikk grønt lys for 500 meter
Legesjekken senere på kvelden viste at alt gikk bra. Dermed kunne en lettet, men fortsatt lei seg Bjørn Magnussen snakke med far Øystein og bestefar Bjørn på tribunen, og få litt trøst av dem.
Deretter dro han tilbake til hotellet. Det betyr at de samme tre som var på teamsprintlaget, får gå 500 meter fredag.",541
"Ungdomsskoleelver tok et knallhardt oppgjør med sexisme i skolen
Ellisiv Aure, Ea Othilde Baklund og Ella Fyhn var blant appellantene under markeringen av den internasjonale kvinnedagen på Youngstorget i Oslo fredag. De høstet applaus for sitt oppgjør med sexisme i skolen.
Av Siri Sønstelie
– Vi er lei av at voksne tror at vår generasjon lever i et likestilt samfunn, for det stemmer ikke. Det er på tide at folk åpner øynene for at sexisme på skolen er et stort problem, sa jentene i sin appell.
Jentene har den siste tiden fått oppmerksomhet etter at de gjennom en kronikk om metoo i skolen skapte debatt.
For ifølge jentene er det vanlig at jenter daglig kan få nedlatende og sexistiske kommentarer slengt etter seg på skolen. Det seg være alt fra «Hore» «Håper du blir voldtatt», «Jeg kunne lett pult deg» eller lignende, ifølge jentene.
Voksne må gripe inn
For mens stormen etter metoo-kampanjen satte søkelys på seksuell trakassering på arbeidsplasser verden over, kom den aldri til skolegården, poengtere niendeklassingene.
Nå har jentene rett og slett sett seg lei, og kom på kvinnedagen med en tydelig oppfordring til foreldre, lærere og politikere:
– Det er på tide at dere bryter inn. Vi forventer at dere tar ansvar. Vi venter fortsatt og vi venter lenge på en #metooiskolgården.
Selvbestemt abort
Regjeringens forslag til endring i loven knyttet til tvillingabort har provosert. Årets hovedparole er «Forsvar selvbestemt abort – fjern nemndene», som er et svar på regjeringens innstramming i abortloven.
Leder av Kvinnegruppa Ottar Ane Stø var blant dem som tok et oppgjør med regjeringens innstramming. I sin appell sa hun at forutsetningene for økt selvbestemmelse er til stede og at det er på høy tid å avskaffe nemndene. Da runget applausen på Youngstorget.
I Oslo var i tillegg «Vi vil ikke føde for Erna!"", «Nei til surrogati – en livmor er ikke en handelsvare», «Forsvarlig fødsel – og barselomsorg i hele landet», «Stans all vold og trakassering av kvinner» og «Ja til NIPT og fosterdiagnostikk» var blant parolene.
Følg Dagsavisen Oslo på Facebook!",452
"Anonyme vinflasker vil sende oss 30 år tilbake
LOVLIG VARER: Forslaget om anonym emballasje er et unødvendig og dårlig angrep på kulturhistorie og identiteten til familiebedrifter som produserer lovlige varer, skriver Eivind Nævdal-Bolstad (H). Hans Jørgen Brun
Mindre enn 3 timer siden
Det er grenser for politikk. For denne liberale høyremannen går i alle fall den grensen ved å ta tiden 30 år tilbake og merke vin solgt fra Vinmonopolet som «rødvin», «hvitvin» eller «sprit».
Det mener derimot Marit Barene i organisasjonen Edru Livsstil vi bør gjøre, i sitt innlegg i BT 15. juli. Hun hevder suksessen med å omgjøre emballasjen på snus og tobakk til en moteriktig grønn farge, også burde være veien å gå når det gjelder alkohol. Utover at dette ifølge Barene gikk «smertefritt», fremlegger hun ingen statistikk på om tiltaket for tobakk har virket eller ei.
Les også
Innlegget som startet debatten: «Alkohol bør bare selges i nøytrale flasker»
Innføringen av den nye emballasjen på tobakksvarer sto dagens regjering for. Slikt formynderi bør en borgerlig regjering slutte med. I alle fall bør Edru livsstils nye forslag om «gråmerking» av vinflasker aldri finne veien inn i Vinmonopolets hyller.
Vinmonopolet har en svært viktig rolle i norsk alkoholpolitikk. Monopolisten har verdens beste utvalg, gode priser og svært kunnskapsrike og serviceinnstilte medarbeidere.
Den samme høyremannen som mener det er grenser for politikk og tullete reguleringer, elsker Vinmonopolet. Det kan være paradoksalt, men jeg kan ikke finne nok grunner til at vi skal oppheve en velfungerende og populær ordning som Vinmonopolet. Forslag som dette styrker i alle fall ikke Vinmonopolets rolle i samfunnet.
Høyre har på sin side gjort grep for å styrke Vinmonopolet, blant annet gjennom utviding av åpningstider.
Og ja, jeg synes det hadde vært trist om vinmonopolet i Valkendorfsgaten kun skulle tilbudt grå flasker fra Italia, USA og Armenia. Jeg synes faktisk det hadde vært en skandale om Conterno eller Rinaldi ikke kunne selge sine nydelige og lovlige flasker med sine egne etiketter og relevant informasjon om årgang eller cru.
Dette er et unødvendig og dårlig angrep på kulturhistorie og identiteten til familiebedrifter som produserer lovlige varer.",651
"Svindals siste renn utsatt én time på grunn av tåke
Vanskelige forhold satte Åre-utforen i fare. FOTO: DANIEL STILLER / BILDBYRÅN
Mye snø og tåke gjorde det vanskelig å gå avviklet utforrennet. DANIEL STILLER / BILDBYRÅN
Løypa i Åre sett fra målområdet like etter klokken 13 lørdag. Erlend Nesje
Slik så det ut i målområdet i Åre like etter klokken 13 lørdag. Erlend Nesje
Kronprins Haakon besiktet VM-løypa i Åre lørdag. Poppe, Cornelius / NTB scanpix
ÅRE/OSLO: Svindal og co. skulle kjøre VM-utfor kl. 12.30, men rett før starten skulle gå kom beskjeden om at rennet ble utsatt med en halvtime. Dette var på grunn av tåke i løypa.
Et kvarter senere bestemte juryen at rennet ble utsatt til kl. 13.30.
Utsettelsene kom etter at juryen først kom frem til at det var forsvarlig å kjøre utforrennet.
Det har også startet å snø igjen i VM-bakken.
Det snødde kraftig i Åre natt til lørdag, og det førte til at juryen tidligere i dag kortet ned løypa fra 3122 meter til 2172 meter. Rennet vil dermed gå fra bakkens super-G-start.
Svindal og resten av alpinistene besiktet løypa som vanlig kl. 10.30, foran det som skal være 36-åringens siste renn som alpinist. Nordmannen varslet før VM at han gir seg etter fartsdisiplinene i Åre.
Kronprins Haakon fikk også se løypa på nært hold før dagens renn. Kronprinsen kjørte rolig ned utforløypa sammen med alpinsjef Claus Ryste.
At kronprins Haakon sjekket ut løypa i forkant kan være en fordel for Svindal. Kronprinsen besiktiget også løypa da Svindal tok gull i Pyeongchang-OL i fjor.
Det er kombinasjonen vind, snø og tåke som skapte usikkerhet foran dagens renn.
På fredagens trening var for øvrig Kjetil Jansrud femte raskest av samtlige løpere. Han var 0,23 sekunder bak italieneren Dominik Paris, som kjørte aller raskest. Aksel Lund Svindal ble nummer 10 og Aleksander Aamodt Kilde nummer 11.
Følg rennet direkte her fra 13.30:",656
"Tilbakekaller trøndersk rakfisk etter å ha påvist botulisme
Fredag kom det en pressemelding fra Mattilsynet om at en person fra Trøndelag har fått påvist botulisme. De mistenker at det skyldes inntak av rakfisk.
- Bakterien ble påvist på torsdag, og vi gjør tiltak i dag i samråd med Mattilsynet, forteller daglig leder i Torpet Fiskeoppdrettsanlegg på Røros, Erik Strickert.
- Solgt i store deler av Trøndelag
Han forteller at de ikke tidligere har fått påvist denne bakterien etter inntak av deres rakfisk.
- Den er solgt i store deler av Trøndelag, sier han.
«Torpet Fiskeoppdrettsanlegg AS ber om at de som har kjøpt fisk kaster den eller leverer den tilbake der den er kjøpt», heter det i en pressemelding.
Det er ikke meldt om flere sykdomstilfeller.
Ett dødsfall
Ifølge Norsk helseinformatikk, er de vanligste smittekildene rakfisk og spekemat.
Botulisme kan potensielt være en alvorlig forgiftning. Bakterien er dog vanlig og i seg selv helt ufarlig, ifølge Norsk helseinformatikk.
«Ved de alvorlige forgiftningene oppstår en økende muskelsvakhet som etter hvert også kan omfatte pustemusklene, noe som kan føre til åndedrettsstans og død», heter det på deres nettsider.
I perioden 1977 til 2017 er det påvist 76 tilfeller av botulisme, og ett dødsfall.
Vanskelig å påvise
Jan Kåre Bjørkås, avdelingssjef for Mattilsynet i Gauldal, forteller at botulisme oppstår under produksjonsprosessen av rakfisken.
- Det er både temperatur og saltinnhold i fisken som vanligvis gjør at bakterien ikke formerer seg, sier han, og legger til at god hygiene under sløying og videre håndtering av fisk også er viktig.
Han forteller at de framover vil følge opp saken for å finne ut av hva som har sviktet i prosessen i dette konkrete tilfellet. Bjørkås understreker at de ikke har klart å påvise botulisme i denne rakfisken etter å ha tatt prøver.
- Det er vanskelig å påvise fordi innholdet i hver enkelt fisk kan variere. Hvis flere spiser av samme fisk, kan bare én av dem bli syk, sier han.",571
"Elon Musk utfordret Porsche til duell – nå er racingbanen booket til fartsrekordforsøket
Tesla-topp Elon Musk vil se hvordan deres nyeste Model S klarer seg i duell mot Porsches elbil Taycan. (Foto: MIKE BLAKE/Reuters)
Onsdag denne uken avduket Porsche sin første elbil, Taycan.
Bilen som nettopp satte ny rekord rundt Nürburgring for firedørs elektriske biler, har ennå ikke blitt prissatt. Men de første versjonene av Porsche Taycan i Norge vil trolig koste godt over én million kroner, skrev DN for en uke siden.
Porsche har fått inn totalt 30.000 forhåndsreservasjoner på bilen på verdensbasis, 2.900 av disse er norske.
Torsdag kritiserte Tesla-topp Elon Musk Porsches bruk av uttrykket «turbo», som de brukte for å beskrive en variant av Taycan-modellen.
«Um, Porsche, this word Turbo does not mean what you think it does», skrev han på Twitter. Oversatt til norsk: «Eh, Porsche, dette ordet Turbo betyr ikke det dere tror det gjør».
Turboladere gir forbrenningsmotorene flere hestekrefter uten å gjøre kjøretøyet tyngre, men Porsche bruker «turbo»-begrepet for å beskrive en raskere versjon av elbilen.
Samtidig utfordret Musk Porsche til en duell på sin hjemmebane i Tyskland, med en tweet som oversatt til norsk lød slik: «Model S på Nürburgring neste uke».
Banen er booket
Den berømte racingbanen i Nordschleife, som er over 20 kilometer lang, blir ofte brukt til å teste biler og sjåfører, og nyheten om at Tesla skulle ta sin siste Model S dit for å prøve å sette fartsrekord, skapte raskt begeistring hos fansen til både Tesla og Porsche, skriver CNBC Markets.
Ars Technica rapporterte at en Model S hadde blitt klargjort for rekordforsøket hjemme i California og ankom Tyskland på mandag.
Nå skriver Road & Track at en talsperson for Tesla har bekreftet at racingbanen er booket.
«Tesla er begeistret for å være en del av Industry Pools' testesamfunn neste uke på Nürburgring. Vår deltagelse er bekreftet og kontraktfestet av Nürburgring», heter det i en uttalelse Tesla har sendt til Road & Track.
Industy Pool er navnet på Nürburgrings test-sesjoner som er reservert kun for bilprodusenter og bilindustrileverandører.",522
"Rollebytte i hoppleiren: Nå må gutta passe seg så de ikke ødelgger for jentene
Det innser også hovedpersonene selv foran VM-rennet der to kvinner og to menn skal på felles medaljejakt i normalbakken i Seefeld.
– Tidligere har det vært litt sånn at vi har manglet den andre kvinnen i en mixed-konkurranse, men nå mangler vi to menn. Vi kjenner jo litt på det, og vi har ikke lyst til at det skal være sånn, smiler Andreas Stjernen til NTB.
Johann André Forfang, som måtte strekke våpen mot Stjernen og Robert Johansson i kampen om plass på mixed-laget, ser også at stoda er annerledes enn tidligere.
– Nå er det litt sånn at gutta ikke skal ødelegge for jentene. Det er noe litt annet enn situasjonen som har vært tidligere, sier han til NTB.
Artig å se fremgangen
Mens de norske herrehopperne har lett etter toppformen i VM, har Maren Lundby og de norske jentene leverte sterke resultater. Lundby ble verdensmester i normalbakken, og i lagkonkurransen ble det i tillegg en kruttsterk norsk bronsemedalje.
Anne Odine Strøm og Silje Opseth ble i tillegg nummer ni og 11 i det individuelle rennet, og beviste at det er godt med gode alternativer på kvinnesiden foran den blandede lagkonkurransen.
Strøm får ikke uventet sjansen på laget sammen med Lundby.
– Nå er kvinnene våre helt der oppe. Da blir det opp til oss, sier Stjernen foran lørdagens konkurranse.
Lundby blir kaptein
Stjernen er klar på at det er han selv og Johansson som må løfte seg og levere lørdag.
– Selvfølgelig. Vi merker det, og vi ser på jentenes renn og hvor bra de presterer hele gjengen. Da føler vi at vi må steppe opp litt. Vi vil jo ikke være noe dårligere vi heller, smiler han.
Verdensmester Maren Lundby blir den naturlige kapteinen på det norske laget.
– Hun er nok den beste på laget resultatmessig, så at hun får en kapteinsrolle er ikke unormalt, sier Andreas Stjernen.
Veteranen måtte til slutt nøye seg med 25.-plass i fredagens meget spesielle normalbakkerenn i Seefeld. Johansson ble til slutt beste nordmann på 16.-plass. (NTB)",472
"Mona (56) er cannabisflyktning. Hun ønsker at tiden hun har igjen, skal være god.
Mona (56) er cannabisflyktning. Hun ønsker at tiden hun har igjen, skal være god. Til en smerteklinikk i Danmark kommer nordmenn for å få cannabismedisin.
HUMØR ER HELSE: Det er mye god helse i godt humør og positiv innstilling, mener Mona Jordal.
KLAR: Mona Jordal er mye på reisefot. Hun bor i Loddefjord, men tilbringer mye tid i Aten, der hun har kjente. Klimaet i Hellas gjør henne godt. Nå er det København og smerteklinikken som gjelder.
KLINIKKSJEF: Tina Horsted baserer mye av behandlingen ved klinikken på cannabis-medisin.
STERKT LYS: Slik ser det ut der det dyrkes cannabis. De ansatte bruker spesialbriller deler av tiden på grunn av det skarpe lyset.
ETTERLYSER FORSKNING: Morten Snede, direktør i Spectrum Therapeutics, påpeker at det er forsket mye på skadevirkningene av cannabis. Men lite på nyttevirkningene.
SIKKERHET: Det er mange sikkerhetstiltak rundt anlegget i utkanten av Odense. Selskapet har vært i tett dialog med naboene. Det er plantet høye hekker foran gjerder for å dempe inntrykket av at cannabisplantasjen er en festning.
«BARNEHAGEN»: Stiklingene er tatt fra produsentens egne morplanter, som holder til i et eget drivhus. De gule og blå lappene mellom stiklingene er fluepapir.
TOPPSKUDD: Det er blomstene, eller toppskuddene som det også kalles, som brukes til medisin.
TØRKES: Blomstene tørkes i egne tørketom etter høsting.
SLlK: Tina Horsted viser hvordan CBD-olje skal dryppes i munnen. Det er viktig å legge dråpene rett på slimhinnen i munnen.
APOTEKET NESTE: Mona Jordal har fått instrukser på klinikken om hvilket apotek hun skal hente medisinen på.
MÅLET: Målet er nådd. Mona Jordal får instrukser fra Birgitte Bach Mogensen ved Kongelige Hof apotek.
Kreften hadde kommet for langt. Det var ikke mer legene på Haukeland kunne gjøre, bortsett fra mer stråling og mer cellegift. Mona Jordal kom ikke til å bli frisk.
Nå sitter 56-åringen i en hotellresepsjon i København med håndvesken i fanget og en trillekoffert ved sin side. Det er lunt innendørs, men kåpen er kneppet helt igjen.",671
"– Noen med bunad vil kanskje synes det blir for varmt
DRØMMEVÆR: 17. mai-været i fjor var veldig bra, men i år blir det langt varmere. FOTO: Rune Sævig (ARKIVFOTO)
STORE TEMPERATURFORSKJELLER: Slik så det ut på Haukås 3. mai i år. Vegar Valde
Det er bare å forberede seg på en svett 17. mai i Bergen, ifølge meteorolog Tone Christin Thaule ved Vervarslinga på Vestlandet.
– Værvarselet ser veldig bra ut. Vi har et høytrykk i Norskehavet som er gunstig for Vestlandet, begynner hun.
Været på nasjonaldagen vil bli bedre og bedre utover dagen, lover Thaule.
– Litt skyer på morgenen i Bergen og langs kysten, men det vil lette i løpet av formiddagen. På kvelden kan det bli nordlig frisk bris på kysten, sier meteorologen.
Men temperaturene vil holde seg høye.
Varmerekord?
Varmerekorden for både Bergen og Hordaland nasjonaldagen er 25,6 grader, og den ble målt på Fana forsøksstasjon i 1980.
– Kan det bli ny varmerekord på 17. mai?
– Det blir nok ikke så varmt, det tror jeg ikke. Men det er sannsynlig at det blir temperaturer over 20 – 21 grader i Bergen, sier meteorologen.
Til sammenlikning var temperaturen rundt 15 grader i fjor.
– Noen med bunad vil kanskje synes det blir for varmt i år, sier Thaule.
Fakta: Værrekorder i Bergen og Hordaland 17. mai
Varmerekord for både Bergen og Hordaland: 25,6 grader, som ble målt på Fana forsøksstasjon i 1980.
Kulderekord for Bergen: – 0,5 grader, som ble målt på Fana forsøksstasjon i 1977.
Kulderekord for Hordaland (også norgesrekord): – 20,9 grader, som ble målt på Finse i 1909.
Våteste 17. mai (mellom klokken 07.00 og 19.00):
Bergensrekord: 23,6 mm, som ble målt på Florida i 1993.
Hordalandsrekord: 43,2 mm, som ble målt i Modalen i 1989.
Kilde: Jostein Mamen, forsker for avdeling for klimatjenester
– Fint vær fremover
– Høytrykket kommer til å prege været fremover, forklarer Thaule.
Frem til torsdag 23. mai er det ikke meldt noe nedbør.
– Det er ikke ofte man kan si at det blir såpass bra, sier meteorologen.
Høyr vekas BT20-podkast
På berre 20 minutt oppdaterer Ingvild Nave deg på dei viktigaste sakene for oss på Vestlandet.
Høyr episodane her",676
"Kaptein arrestert etter å ha hjulpet 40 migranter i havn
Kaptein Carola Rackete på båten Sea Watch 3 er arrestert etter at hun trosset italiensk politi og la til kai med 40 migranter om bord. Foto: Matteo Guidelli / AP / NTB scanpix
Etter å ha seilt i to uker med stadig mer forkomne migranter i en hetebølge i Middelhavet, ignorerte kaptein Carola Rackete på båten Sea Watch et italiensk forbud mot å gå inn i italiensk territorialfarvann og besluttet fredag å presse seg inn i havna til Lampedusa.
En båt fra det italienske toll- og grensepolitiet forsøkte å hindre henne i å legge til kai, men måtte gi seg for ikke å bli klemt mot en brygge.
Talsmann Ruben Neugebauer sa at Rackete ble pågrepet og ført bort i håndjern for å ha nektet å adlyde et militært fartøy, og at migrantene fortsatt var om bord i båten.
Ikke velkommen
Sea Watch 3 plukket opp 53 migranter fra en liten gummibåt utenfor kysten av Libya 12. juli. Etter det er 13 av de mest sårbare evakuert og brakt til Lampedusa av humanitære eller medisinske grunner, men Italias innenriksminister Matteo Salvini insisterte på at de øvrige ikke var velkomne.
Før båten gikk til havn, lå det an til en politisk løsning for migrantene. Tyskland, Frankrike, Luxembourg og Portugal ville ta imot noen hver, ifølge talskvinne for Sea Watch, Giorgia Linardi.
Men selv om det var enighet fra andre land om å ta imot migrantene, kom det ingen tillatelse fra italienske myndigheter til å gå til kai og slippe migrantene i land.
Bekymret
Rackete hadde tidligere sagt at hun var bekymret for den psykiske tilstanden til migrantene, og til slutt besluttet hun å ta seg inn i havna om natten, når havna er fri.
Båten og kapteinen ble møtt av applaus fra en gruppe støttespillere som ventet på brygga.
– Det har gått nesten 60 timer siden vi erklærte nødtilstand. Ingen lyttet. Ingen tok ansvar. Atter en gang er det opp til oss, til kaptein Rackete og hennes mannskap, å bringe 40 mennesker i sikkerhet, sa organisasjonen på Twitter.",593
"Barnestjernen Mya-Lecia Naylor er død
DØD: Mya-Lecia Naylordøde 7. april, men dette bildet ble postet på hennes Instagram onsdag, da nyheten om dødsfallet be kjent. Foto: Instagram
Naylor døde 7. april, men dødsfallet ble kunngjort først onsdag kveld. Det var den britiske barne-TV-kanalen CBBC som først rapporterte om den triste nyheten.
«Vi er så lei oss for å fortelle dere at Mya-Lecia Naylor dessverre er gått bort. Vi vil savne henne noe helt enormt, og vi er sikre på at dere står sammen med oss når vi nå sender all vår kjærlighet til hennes familie og venner», skriver CBBC på Instagram.
16-åringen hadde roller i kanalens serier «Millie Inbetween» og «Almost Never».
CBBC sier til sine nærmere 64.000 følgere, der mange er svært unge, at de vet dette er en rystende nyhet, og de sier at det kan hjelpe å dele tankene rundt det som er skjedd, men en venn eller en voksen man føler man kan snakke med. De oppgir også en hjelpelinje man kan ringe.
Rolle i Netflix-serie
Naylor hadde nettopp spilt inn første episode av den kommende Netflix-serien «The Witcher».
Nyheten om ugnjentas bortgang meldes av mange av de store amerikanske og britiske mediene, som USA Today, Deadline, People, BBC og Daily Mail.
TV-serien «Almost Never» minnes også sin unge stjerne med et bilde på Instagram, der de skriver at tankene i denne svært triste tiden går til familie, venner og alle som var glad i Mya-Lecia.
Naylor sto i tillegg på rollelisten til Hollywood -filmen «Cloud Atlas» i 2012, med Tom Hanks (62) og Halle Berry (52).
Ifølge BBC melder agentbyåret A&J at Naylor «kollapset». Øvrige detaljer rundt 16-åringens død er ikke kjent.
«Mya-Lecia Naylor var et stort talent og en viktig del av A&J-familien. Hun vil bli dypt savnet», skriver de i en pressemelding.
Barnestjernen var bare ett år første gang hun dukket opp på TV-skjermen, i serien «Absolutt fabelaktig».",693
"Mer skatt, bedre tenner
Tannhelse burde bli del av helsetilbudet, på lik linje med andre helsetjenester. Det mener ni av ti av de spurte i en meningsmåling gjennomført av Opinion for FriFagbevegelse og Dagsavisen. 94,4 prosent av Rødt og Arbeiderpartiets velgere vil ha tannhelse som del av det offentlige helsetilbudet. 83 prosent av Høyre-velgerne er enige. Så hva venter vi på?
Tannhelse: Feil at det største sosiale gapet i Norge skal være munnen
At tannproblemer ikke er likestilt med øvrige helseproblemer framstår som uforståelig. Tannhelse er blitt omtalt som hullet i velferdsstaten. Resultatet av frykten for en skyhøy tannlegeregning er at mange velger å la være å gå til tannlegen. Tanngarden blir en pekepinn på folks økonomi.
«Det burde jo ikke koste mer enn å gå til legen. Jeg kan ikke skjønne hvilken gluping som fant på at det skal være forskjell på det», sa Mette Helen Falk Sivertsen (44) i et intervju som sto på trykk i Dagsavisen mandag. Sivertsen sliter med betennelser i munnen og tygger på gommen fordi hun mangler elleve tenner. Hun er blant de mange som har utsatt eller latt være å gå til tannlegen på grunn av dårlig økonomi.
Dette gjelder hver tredje spurte i Oponions spørreundersøkelse, som dessuten viser at det er god oppslutning om å øke skattene for at tannhelse skal bli del av det offentlige helsetilbudet. Dette er signaler som politikerne bør ta på alvor.
Da helseminister Bent Høie (H) foreslo å kutte i støtten til tannregulering var reaksjonene sterke fra mange hold. Regjeringen valgte dermed å utsette avgjørelsen, og det varslede kuttet kom ikke i statsbudsjettet.
Usosiale kutt: Hvor fine tenner skal du ha?
Det vil bli svært kostbart å sikre helt gratis tannlegehjelp til alle. Men å inkludere tannhelse i det offentlige helsetilbudet, vil være en god investering, og et steg på vei til å bekjempe ulikhetene som koster samfunnet vårt altfor mye. Dette bør være en politisk vinnersak.
Det skal ikke være skamfullt å smile.",494
"Rødt større enn KrF og Venstre tilsammen på ny måling
MANDATSTERKE: Dagens måling ville gitt Moxnes 14 representanter på Stortinget dersom det var valgresultatet. Foto: Vegard Wivestad Grøtt / NTB scanpix
Dersom denne målingen var valgresultatet, ville det gitt Rødt hele 14 representanter på Stortinget. Partibarometeret for februar er utført av Opinion på oppdrag av FriFagbevegelse , ANB og Dagsavisen.
– Rødt viser handlekraft og får gjennomslag, selv med bare én stortingsrepresentant. Med 14 representanter skal den politiske eliten passe seg, sier partileder Bjørnar Moxnes til FriFagbevegelse.no.
Samtidig understreker Moxnes at målinger alene ikke vinner valg.
– Nå ruller vi ut tidenes grasrotmobilisering, for vi skal gi Erna Solberg beinhard motstand nedenfra når hun øker forskjellene i by og land. Vi skal fortsette med det vi gjør nå. Vi skal stå opp for vanlige folk. Jeg kan love at hvis noen vil ha støtte fra Rødt til å danne regjering, skal det bli slutt på at profitørene tar sine skattepenger ut av barnehager, eldreomsorg og barnevern. Da skal sugerørene i statskassa vekk, sier Moxnes.
Ikke bare Rødt vokser på den ferske målingen – Senterpartiet jekkes opp 1,3 prosentpoeng til en oppslutning på 13,9 prosent. Det ville gitt partiet 26 representanter på Stortinget – sju mer enn partiet har i dag. Dermed er partiet større enn Frp for andre måned på rad. Frp vokser imidlertid også, opp 0,9 prosentpoeng til 11,8 prosent.
Både Arbeiderpartiet og Høyre går litt tilbake, med henholdsvis 0,3 og 0,8 prosentpoeng til 28,2 og 22,1 prosent. SV går forsiktig fram med beskjedne 0,1 prosentpoeng til 8 prosent, mens Venstre så vidt krymper med 0,1 prosentpoeng til 2,3 prosent.
Det ferskeste regjeringsmedlemmet KrF har vært preget av intern strid og uro den siste tiden og går tilbake med 0,5 prosentpoeng til 3,2 prosent. MDG går tilbake 0,9 prosentpoeng til 2,3 prosent.
Målingen er gjennomført mellom 5. og 11. februar. 942 personer er spurt om hva de ville stemt ved et stortingsvalg nå. Feilmarginen er mellom 1,1 og 3,4 prosent.",689
"Håper fortsatt å finne savnet mann i live på Helgelandskysten
Redningsskøyta Odd Fellow leder redningsaksjonen vest av Sleneset ved Træna i Nordland. En person er savnet etter en kantring i går ettermiddag. 10 – 15 båter deltar i leteaksjonen Foto: Redningsselskapet / NTB scanpix
– Det er summen av tid, værforhold og temperatur som gjør at vi nå tenker at han er antatt omkommet, sier redningsleder Olav Bjørgaas i Hovedredningssentralen Nord-Norge til NTB.
Søket etter mannen er avsluttet som redningsaksjon. Søket etter mannen ble avsluttet klokken 15 lørdag ettermiddag. Den savnede er en norsk mann.
– Det er ikke lenger lys eller sikt til å drive med noe fornuftig der ute, sier Bjørgaas.
Det er opp til politiet å beslutte når søket etter den antatt omkomne mannen skal tas opp igjen.
Et titalls frivillige søkte langs strandsonen og rundt 15 fritidsbåter søkte til sjøs lørdag. Søket var konsentrert mellom Onøya og Sleneset, sørøst for Træna i Nordland.
En ble reddet
Redningsskøyta Odd Fellow koordinerte søket. Båtene som bisto var av det mindre slaget på grunn av svært grunt farvann. Et ambulansehelikopter bisto også søket fra luften lørdag formiddag.
Det var to personer om bord i båten som kantret like før klokka 16 mellom Træna og Lovund.
Den ene ble funnet fredag, mens den andre fremdeles er savnet.
På jobb for oppdrettsselskap
Personen som ble funnet, ble fløyet til Nordlandssykehuset i Bodø med redningshelikopter.
– Det er for tidlig å si noe om skadeomfanget, men han er utenfor livsfare. Han blir værende på sykehuset for undersøkelser og observasjon, sier kommunikasjonsrådgiver Tor Einar Schønning i Nordlandssykehuset Bodø til NTB lørdag ettermiddag.
De savnede var på jobb for et oppdrettsselskap da båten kantret, skriver NRK.
Det var andre båter i området som varslet HRS da ulykken skjedde. Den kantrede båten er hentet opp av vannet. Redningsaksjonen etter den savnede ble trappet ned ved midnatt fredag, men startet opp igjen lørdag morgen.",579
"Slapp ut rekordmange laks
Hele 783.000 laks forsvant fra Mowis fiskemerder i 2018. Det er 34 ganger så mange laks som året før, og 61 ganger så mange som i 2016. Her fra Mowis anlegg på Finnøy i Rogaland. (Foto: Tommy Ellingsen) Konsernsjef i Marine Harvest, Alf-Helge Aarskog. (Foto: Fartein Rudjord) Mer...
I fjor slapp verdens største lakseoppdretter Mowi, som inntil nylig het Marine Harvest, ut rekordmange laks fra sine oppdrettsanlegg. Hele 783.000 laks forsvant fra Mowis fiskemerder i 2018. Det er 34 ganger så mange laks som året før, og 61 ganger så mange som i 2016.
– Det er noe vi absolutt ikke liker. Sånt skal ikke skje, sier konsernsjef Alf-Helge Aarskog i Mowi.
Totalt telte selskapet ti hendelser der laks rømte. Fra Mowis norske anlegg rømte mer enn 100.000 laks.
Men den klart største ulykken skjedde i det sørlige Chile. I begynnelsen av juli rømte 690.000 laks fra Mowis anlegg. I etterkant har selskapet meldt at 38.000 laks ble fanget igjen og levert til Marine Harvest og chilenske myndigheter etter hendelsen. I sin årsrapport har selskapet derfor meldt om 652.000 rømte laks.
«Ikke forebygget godt nok»
– Vi hadde ikke gjort nok for å forebygge. Det har du aldri gjort når fisk rømmer, sier konsernsjef Aarskog.
Rømningen fra Mowis anlegg ved Punta Redonda i Chile var den nest største rømningsulykken med atlantisk laks noensinne – både i Chile og globalt.
Fortsatt venter Mowi på avgjørelsen fra chilenske fiskerimyndigheter, som har truet med at selskapet kan miste konsesjonen, at anlegget stenges, eller bøter på 5,7 milliarder chilenske pesos, rundt 80 millioner kroner. I tillegg er Mowi-konsernet anmeldt av flere interesseorganisasjoner, uten at noen rettssaker foreløpig er i gang, ifølge selskapet.
I etterkant av ulykken ble Mowi et omstridt navn blant lokale fiskere, med påstander både om skader på lokale fiskebestander, og at Mowi betalte fiskere for å undertegne erklæringer om at de hadde fanget rømt laks.
– Ja, det vi har gjort er å betale fiskere som kan fremlegge informasjon om hvor mye fisk de har fanget, svarte Mowis kommunikasjonssjef Ola Helge Hjetland til DN i fjor sommer.",524
"Ung mann død etter eksplosjon utenfor Stockholm
ALLE ETATER PÅ PLASS: Politi, brann og ambulanse skal være på stedet. Svensk sikkerhetspoliti er kjent med hendelsen. Foto: Naina Helen Jåma, TT
UTRYKNING: Politiet i Stockholm rykker søndag ettermiddag ut på en eksplosjon sør for hovedstaden. Foto: Naina Helen Jåma, TT
Politiet i Sverige fikk søndag ettermiddag en melding om en eksplosjon i et rekkehus i Vårberg sør for Stockholm .
Ifølge den svenske avisen Expressen skal en mann ha utløst en bombe og slik sprengt seg selv i luften.
– Politiet er på plass sammen med nødetatene. Den nasjonale bombegruppen er på vei til stedet, sier Anna Westberg i det svenske politiet til avisen.
Politiet bekrefter at en ung mann omkom, men hva som har skjedd, er foreløpig uklart. Politiet har ingen mistanke om at noe kriminelt har funnet sted.
– Vi har indikasjoner på at denne personen ikke hadde det så bra, sier Westberg til TT.
Ifølge Aftonbladet er det snakk om en ung mann. Pårørende skal være informert.
«Ingen terrorkoblinger»
Politiet ønsker å komme i kontakt med en mann i 60-årene som skal ha befunnet seg på stedet etter eksplosjonen. Vedkommende skal ha forsøkt å redde livet på den avdøde, ifølge avisen.
Flere boliger ble evakuert, men de evakuerte naboene fikk etter noen timer vende hjem.
– Vi ser ingen terrorkoblinger. Vi har en pågående etterforskning av eksplosjonen som har funnet sted i en bolig, og vi holder på å utrede hva som kan tenkes å ligge bak det hele, sier Westberg til Expressen.
Kilder sier til Aftonbladet at politiet har innledet etterforskning om drap, men at de i utgangspunktet mistenker at det kan være snakk om en ulykke.
Sikkerhetstjenesten involvert
Politiet fikk melding om eksplosjonen like etter klokken 15.
I 17-tiden var bombegruppen på plass, og innledet sine undersøkelser.
Den svenske sikkerhetstjenesten Säpo kjenner til hendelsen og samarbeider med politiet.
Politiet oppgir på sine nettsider at de anser hendelsen som isolert, og at utenforstående ikke har grunn til å bekymre seg.",694
"John Fredriksen går inn med penger i Norwegian
Innhentingen av egenkapital skjer via en garantert fortrinnsrettsemisjon, opplyste selskapet tirsdag morgen.
– Norwegian har vært gjennom en lengre periode med kraftig ekspansjon. Veksten vil nå avta, og selskapet vil ha et økt fokus på å redusere kostnader og investeringsforpliktelsene. Gjennom fortrinnsrettsemisjonen vil selskapets balanse styrkes, og selskapet vil ha økt fleksibilitet til å støtte denne utviklingen fremover, sier konsernsjef Bjørn Kjos.
– Vi er meget godt fornøyd med at våre største aksjonærer støtter Norwegians planer og strategi i et stadig mer konkurranseutsatt marked. Nå skal vi konsentrere oss om å optimalisere vår internasjonale virksomhet og redusere kostnader for å øke lønnsomheten, sier han videre.
Kostnadskutt
Samtidig legger flyselskapet fram en rekke tiltak for å kutte kostnader. Blant annet omfatter det salg av fly og mulig etablering av et nytt eierselskap for deler av flyparken, utsettelse av flyleveranser, kostnadsprogrammet #Focus2019 med mål om kostnadsreduksjon på minst to milliarder kroner i 2019, optimalisering av basestruktur og ruteprogram og kompensasjon fra motorprodusenten Rolls-Royce knyttet til problemer på Dreamliner-flyene.
Emisjonen skal behandles på en ekstraordinær generalforsamling 19. februar. Selskapets presentasjon av fjerdekvartalsresultatet 2018 fremskyndes til 7. februar.
Milliardtap i 2018
Ifølge Dagens Næringsliv er en av dem som går inn med penger, skipsreder og investor John Fredriksen.
Samtidig med meldingen om emisjon kom informasjonen om at Norwegian hadde et driftsresultat (EBIT) på minus 3,8 milliarder kroner i 2018, ifølge avisa.
Til E24 sier flyanalytiker Hans Jørgen Elnæs at han mener en emisjon er en bra løsning for Norwegian. Han ser det som positivt at John Fredriksen er blant dem som deltar.
– Jeg synes dette høres fornuftig ut, sier Elnæs.
Norwegian-aksjen falt rundt 25 prosent umiddelbart etter åpning på Oslo Børs tirsdag, og en periode lå den under 100 kroner. Kursen tok seg imidlertid noe opp, og etter en snau halvtimes handel lå den på 119 kroner – et fall på 15,6 prosent fra mandagens sluttkurs.",559
"Forsvarsdepartementet: Dyrere å reparere Helge Ingstad enn å kjøpe ny
Noen av de ytre skadene på KNM Helge Ingstad.
Av Fredrik Moen Gabrielsen
Det er hovedkonklusjonen fra Forsvarsmateriell i tilstandsrapporten som ble presentert for forsvarsminister Frank Bakke-Jensen (H) onsdag ettermiddag.
Kostnadene for å reparere fregatten vil ligge på mellom 12 til 14 milliarder kroner, mens kostnadene ved kjøp av et nytt tilsvarende fartøy estimeres til 11 til 13 milliarder kroner.
– Tapet av en fregatt er alvorlig for havnasjonen Norge. Nå vil jeg gå inn i rapporten og studere den grundig før regjeringen skal fatte en endelig beslutning om fremtiden til KNM Helge Ingstad. Dersom regjeringen kommer til at fregatten ikke skal repareres, vil Forsvarssjefen bli bedt om å gi et fagmilitært råd om hvordan den operative evnen kan erstattes, sier forsvarsminister Frank Bakke-Jensen (H).
Reservedeler kan gjenbrukes
Blant de viktigste funnene i tilstandsrapporten er at en eventuell reparasjon vil ta i overkant av fem år – samme tid det vil ta å bygge et helt nytt fartøy.
Rapporten konkluderer også med at den tekniske, økonomiske og tidsmessige risikoen vil være lavere ved byggingen av en ny fregatt sammenlignet med en eventuell reparasjon.
I tillegg legges det vekt på at flere deler fra den totalskadde fregatten kan gjenbrukes etter gjennomgang og reparasjon, men at det ikke vil gi en vesentlig redaksjon i kostnader ved en reparasjon. Delene pekes på som mest aktuelle som reservedeler for de øvrige fregattene, og verdien til disse delene estimeres til et sted mellom 100 til 400 millioner kroner.
Kostbar redningsaksjon
Det kostet 4,3 milliarder kroner å anskaffe fregatten i sin tid. Så langt har bare det å sikre, heve og transportere ulykkesfregatten kostet 726 millioner kroner, ifølge årsrapporten for 2018 fra Forsvaret.
Fregatten kolliderte med tankskipet Sola i november i fjor. Skipet ble liggende i fjæresteinene nord for Stureterminalen i Øygarden i nesten fire måneder før den ble hevet og fraktet til Haakonsvern i Bergen.
Fartøyet har ligget på tørrdokken på Haakonsvern siden 10. april for å reparere de siste skrogskadene. Fregatten vil bli værende på Haakonsvern i påvente av en beslutning om hva som skal skje med fartøyet.",464
"BT: Kampflyregningen har steget med 16 milliarder kroner
F-35.
Totalregningen for kampflyinvesteringen ligger på rundt 16 milliarder kroner mer enn regnestykket i 2012, ifølge beregninger.
I årets statsbudsjett har Forsvarsdepartementet fjernet et ord om styringsmålet som var til stede senest i fjorårets budsjett, nemlig at målet skal «fastholdes».
Programdirektør i Forsvarsdepartementet, generalmajor Morten Klever, erkjenner overfor Bergens Tidende at sannsynligheten er lavere for å nå styringsmålet satt i 2012, men understreker at det ikke betyr at styringsmålet er lagt til side.
Aps forsvarspolitiker Martin Kolberg reagerer på at regjeringen sitter med kunnskap om at styringsmålet muligens ikke kan nås, uten at Stortinget har blitt orientert. Han får støtte av andre rødgrønne politikere.
Følg Dagsavisen på Facebook og Twitter!
– Skandale
Sps forsvarspolitiske talsperson, Liv Signe Navarsete, sier saken er urovekkende.
– Nå må vi trekke i nødbremsen og stoppe bestillingen av de siste flyene, sier SV-leder Audun Lysbakken til avisa.
På Twitter utdyper partilederen og kaller avsløringen svært alvorlig.
– Vi har lenge advart mot at kjøp av for mange kampfly er en prisbombe som truer forsvaret vårt. Nå må regjeringen legge kortene på bordet, og videre flykjøp må stanses!, Lysbakken.
Også hans partifelle Kari Elisabeth Kaski tar til . Hun kaller utgiftsøkningen «en skandale av dimensjoner».
Stemmer ikke
Forsvarsminister Frank Bakke-Jensen (H) framholder at flyene ikke er blitt dyrere – snarere at de holder seg godt innenfor kostnadsrammen Stortinget er informert om.
– Stortinget er godt kjent med kostnadsutviklingen og endringene i valutakursen. Dersom valutakursen hadde holdt seg på samme nivå som i 2012, ville vi vært godt under styringsrammen. Fortsatt ligger vi godt under kostnadsrammen. Det er også Stortinget informert om. Derfor er jeg uenig med dem som snakker om en kostnadssprekk for F-35, sier statsråden til NTB.
Også Forsvaret bestrider deler av framstillingen. De framholder blant annet at rundt 2,7 milliarder kroner som skal brukes på å oppgradere bygningsmassene på Ørland og Evenes, ikke er direkte relatert til kampflyanskaffelsen, men er kostnader som følger av Ørlands eksistens som flyplass.",460
"Menneskerettighetsdomstolen i Strasbourg skal behandle omstridt barnevernssak
NAUSTDAL: Barnevernssaken i Naustdal har skapt store reaksjoner og ført til demonstrasjoner både nasjonalt og internasjonalt. Her fra en demonstrasjon i Romania. FOTO: Eirik Brekke (arkiv)
ROMANIA: Paret har innrømt å ha brukt fysisk avstraffning mot egne barn. Eirik Brekke (arkiv)
Saken dreier seg om en norsk-rumensk pinsevenn-familie som ble fratatt sine fem barn i 2015, etter at barnevernet i Naustdal i Sunnfjord mistenkte foreldrene for fysisk avstraffelse av barna. De fem barna ble plassert i tre ulike fosterhjem.
Ifølge NRK mente imidlertid barnevernet at saken var så alvorlig at de ønsket å ta barna vekk fra foreldrene på permanent basis. Vedtaket førte til så store protester mot norsk barnevern både nasjonalt og internasjonalt at barna ble ført tilbake til familien i 2016.
Ekteparet tok da med seg barna og flyttet tilbake til Romania. På grunn av mistillit mot barnevernet og frykt for rettsforfølging har de ikke ønsket å returnere til Norge.
I et intervju på rumensk TV innrømmer paret at de har gitt barna klaps på baken og trukket dem i ørene – selv om de visste at slike oppdragelsesmetoder er ulovlige i Norge.
Paret er pinsevenner og flere av deres kristne støttespillere hevder at frykt for religiøs indoktrinering var årsaken til at barnevernet tok over omsorgen for barna.
Nå har Menneskerettsdomstolen i Strasbourg bestemt seg for at de ønsker å se nærmere på saken, skriver Rett24.
Rådmann i Naustdal kommune, Øyvind Bang-Olsen, har ikke noe imot at saken blir prøvd for menneskerettighetsdomstolen.
– Det er positivt at de som ønsker å få saken vurdert får det. At vi har et slikt system i Europa er bra, sier Bang-Olsen til NRK.
Saken fra Naustdal er den tiende norske barnevernssaken som skal behandles av EMD. Domstolen skal blant annet vurdere om Norge har brutt artikkel åtte i den Europeiske Menneskerettskonvensjonen om «retten til et familieliv».
Så langt er tre av sakene avgjort, og Norge er felt i en av dem.",665
"Jeg var 14 år, og kontantstøtten var det store temaet
VALGFRIHET: Høyres forsvar for valgfrihet ble avgjørende for Harald Victor Hoves partivalg. Rune Sævig
For mindre enn 2 timer siden
Jeg var 14 år, og kontantstøtten var det store temaet. Det var stor uenighet om kontantstøtte eller barnehage var det riktige. Det fantes ikke noe imellom. Frem til en mann kom på scenen, Jan Petersen, daværende partileder i Høyre.
Han sa: «For meg og min familie vil ikke kontantstøtte være det riktige. Men jeg skal kjempe for din mulighet til å ta det valget som er riktig for deg og din familie.»
Ordene hans traff. 22 år senere er det fremdeles den beste grunnen til at jeg er politiker. Fordi jeg kan kjempe for å sikre din rett til å gjøre valg som jeg selv ikke ville gjort.
Høyre er partiet som kjemper for retten til å velge annerledes. Som gir familier, barn, unge, voksne og eldre frihet til å velge selv hva som er best ut fra din og din families behov. Derfor er det for eksempel viktig for oss at vi har en god skole som prioriterer flere og bedre lærere, tidlig innsats og fleksibel skolestart som gjør at systemet må tilpasse seg menneskene – ikke omvendt.
I denne valgkampen har vi diskutert alt annet enn ideologi. Det er synd, fordi det er det som skiller partiene fra hverandre, i tillegg til viktige enkeltsaker. Politikk for meg er å kjempe for din og andre familiers mulighet til å velge løsninger som jeg selv ikke ville valgt. Det er grunnsynet i Høyres ideologi.
Og det er også forklaringen på hvorfor jeg ble politisk engasjert, fordi frihet til å velge er et viktig grunnprinsipp i Høyres politikk.
Når systemet blir større, blir menneskene mindre. Og det er kjernen i hvorfor jeg ble politiker, og hvorfor jeg de neste fire årene ber om tillit til å jobbe for din valgfrihet og din rett til å bestemme mer i eget liv.",666
"Fire partier vil styre Viken sammen
VIL STYRE VIKEN SAMMEN: Ap, Sp, MDG og SV, her representert på første rekke av Kristoffer Robin Haug (MDG, f.v.), Anne Beathe Tvinnereim (Sp), Tonje Brenna (Ap) og Camilla S. Eidsvold (SV).
– Jeg er glad for at de fire partiene nå har en felles ambisjon om å finne sammen, og styre Viken sammen. Jeg har stor tro på at vi blir enige om en felles plattform etter det tydelige mandatet velgerne har gitt oss, sier Tonje Brenna, Aps toppkandidat til fylkesrådsleder.
Partene i samarbeidet har sendt ut en pressemelding, hvor Anne Beathe Tvinnereim (Sp) deler Brennas positivitet.
– Vi tror vi har et godt utgangspunkt for å skape en god, grønn og inkluderende politikk for hele regionen, mener Tvinnereim.
LES OGSÅ: Haabeths planer når han henger fra seg ordførerkjedet etter 26 år som heltidspolitiker (Demokraten+)
Camilla Eidsvold (SV) fra Fredrikstad setter naturlig nok pris på å være en del av styringsfellesskapet i det nye fylket, og har ambisjoner for SVs rolle.
– SVs viktigste bidrag er å sørge for at vi i fellesskap skal skape et Viken for de mange, og ikke for de få, sier Eidsvold.
De fire partiene setter seg snarlig rundt forhandlingsbordet. Det blir spennende forhandlinger, tror Kristoffer Robin Haug (MDG).
– Dette blir spennende forhandlinger. MDG skal gjøre vårt beste for å finne de mest fremtidsrettede løsningene for mennesker og miljø, sier Haug.
LES OGSÅ: 98,3 prosent av Viken-stemmene sier: Høyre så vidt større enn Ap
Partene understreker i pressemeldingen at ingenting er klart før alt er klart, men det er all grunn til å tro at Ap vil kreve å få fylkesrådslederen i Tonje Brenna, etter at partiet fikk en oppslutning på 24,2 prosentpoeng i fylkestingsvalget mandag.
Sp (13,2), MDG (7,6) og SV (4,6) skal forhandle om samarbeid med Ap.
Størst oppslutning i Viken fikk imidlertid Høyre, med sine 25,1 prosentpoeng.",466
"Oppstart tidligst i 2024
Dobbeltsporet mellom Haug i Råde og Seut i Fredrikstad trekker stadig lenger ut i tid. Nå er 2024 året hvor byggestart tidligst kan skje, i følge Bane Nors prosjektleder Iselin Engh.
Uvisst for hvilken gang kom representanter fra Bane Nor til formannskapet i Fredrikstad torsdag for å orientere om status og framdrift for den 16-17 kilometer lange jernbanestrekningen som skulle stått ferdig i 1996, ifølge signalene fra NSB i 1988.
-Bløtt i Østfold
-Det er bløtt i Østfold. Veldig bløtt. Noen steder er det også nesten umulig å finne fast grunn. Derfor har vi nå laget et tredje alternativ som innebærer å flytte traséen mer mot vest hvor det er mer fjell, opplyste Bane Nors prosjektleder Iselin Engh for formannskapspolitikerne mens hun viste fram et kart hvor tre traseforslag i Råde blir til to nærmere Ørmen for så å ende i et linjeforslag nord for Seut.
Engh la i sin orientering heller ikke skjul på at de statlige myndighetene vil bygge mest mulig jernbane for pengene.
-Fokuset siden sist vi sto her har endret seg. Økonomi bli stadig viktigere. Vi får mer pes på kostnadene nå, medga Engh.
2024
For fem år siden - i 2013 - var 2019 det tidligst mulige oppstartsåret for Haug-Seut-parsellen. I mellomtida er det blitt kjent at Råde Stasjon må flyttes mot vest/sørvest for å få gjennomført en hensiktsmessig sving ut av Råde. Dessuten er grunnforholdene vanskeligere enn først antatt.
På spørsmål fra Demokraten om hvilket år Bane Nor nå ser for seg det første spadestikket for Råde-Fredrikstad, opplyser Engh:
-Vi satser på at kommuneplan-arbeidet kan være ferdig i 2021. Deretter vil det gå to år før reguleringsplanarbeidet er ferdig. Så skal det gjennomføres grunnerverv etc. Så 2024 kan vi nok si er det absolutt tidligste tidspunktet for oppstart. Men; vi skjønner jo at alle er utålmodige. Det kan jeg forteller at vi i Bane Nor også er, sier prosjektlederen som nå er tilbake på sporet etter halvannet år i svangerskapspermisjon slik hun selv opplyste for formannskapet.
Bane Nor vil informere befolkningen om status og trasealternativene som nå foreligger i Onsøy Rådhus 14. januar og på Bøndenes Hus i Råde 16. januar.",474
"Thingnes Bø på annenplass bak Loginov i Oberhof
Johannes Thingnes Bø, her fra et tidligere renn.
– Nær å treffe 10 av 10, men ikke nær nok. Jaktstart i morgen, og det blir tøff å forsvare plassen på pallen. Oberhof er alltid veldig vanskelig, skrev nordmannen på sin twitterkonto.
Thingnes skjøt raskt og godt på liggende skyting og gikk ut i ledelse 11,7 sekunder foran Loginov og storebror Tarjei. Alle de tre var feilfrie på liggende.
Loginov hadde dagen og skjøt ned alle fem blinkene på stående i kjapt tempo. Thingnes Bø måtte tåle en hårfin bom på sin skyting og gikk ut 14,2 sekunder bak. Verdenscuplederen tapte også mye til russeren på sisterunden.
Tarjei Bø måtte også ut i en strafferunde og endte 1.04,6 minutter bak i mål på åttendeplass.
Martin Fourcade, som startet foran Thingnes Bø, hadde en bom på liggende etter en ujevn serie med et par kanttreff. Han gikk i mål 47,2 sekunder bak og ble bare nummer sju.
På pallen
Noen av de beste tyskerne valgt å gå på sene startnummer, men verken Benedikt Doll eller Arnd Peiffer klarte å ta seg inn på pallen. De ble nummer fire og fem.
Svenske Sebastian Samuelsson skjøt derimot feilfritt og tok den siste pallplassen. Svensken ble slått med 36,8 sekunder av vinneren. Det var Samuelssons beste plassering i verdenscupen, etter at han vant stafettgull og jaktstartsølv i fjorårets OL.
Loginov ble etter sin første seier konfrontert med dopingstraffen på to år han sonet etter at han i 2014 ble avslørt for EPO-bruk.
– Jeg vil bare konkurrere, ikke snakke om fortiden, sa han.
Tåke
Det var sol i Oberhof under kvinnenes sprint torsdag, men fredag var tåken tilbake i den tyske skimetropolen.
Henrik L'Abée-Lund hadde en bom på hver skyting og endte på 18.-plass. Erlend Bjøntegaard skjøt på seg to runder og endte på 32.-plass.
Vetle Sjåstad Kristiansen måtte tåle hele tre strafferunder og endte 2.36,3 minutter bak på 43.-plass. Lars Helge Birkeland, som gikk blant de sist startende, bommet to ganger på liggende, men slo til med en flott og rask stående serie. Han ble likevel bare nummer 45.
(NTB)",490
"Støre: Vi må ruste oss mot islamsjikanen
DUELL: Statsminister Erna Solberg (H) og partileder Jonas Gahr Støre (A) møttes til duell mandag kveld. Bildet er fra forrige gang de møttes til duell, for en uke siden. FOTO: Terje Pedersen, NTB scanpix
Under en duell mellom de to partilederne på TV 2, ble angrepet mot moskeen Al-Noor Islamic Centre lørdag tema.
– Jeg var i moskeen i Skien på torsdag og moskeen i Oslo på fredag, før dette skjedde, og hørte på uroen de har. En del av den uroen er næret av måten de blir snakket om på. Måten de blir ilagt motiver, sa Støre.
Han mener Norge trenger en handlingsplan mot «denne islamsjikanen og hetsen».
– Vi må ruste oss mot dette. Og så må vi politikere være må være bevisste på måten vi snakker på, måten Erna Solberg og jeg debatterer på, hvordan vi er i det offentlige rom, sa Støre.
Solberg: – Alle har et ansvar
Under duellen ble det trukket frem en tidligere uttalelse fra Støre om at tidligere justisminister Sylvi Listhaug (Frp) bidro til å nøre opp under muslimhat.
– Jeg mener at alle i vårt samfunn har et ansvar for hvilken retorikk vi har, også politikere. Men jeg vil fastslå en ting klart og tydelig: Alle regjeringspartier tar fullstendig avstand fra muslimhat og terror, sa Solberg da dette ble trukket frem.
Denne koblingen bidrar ifølge Solberg til å ufarliggjøre det hun omtalte som en av de største utfordringene.
– Vi ser at vi har fått mer organisert nynazisme i nabolandene. Nynazistene jobber med å rekruttere, og derfor må vi jobbe med det forebyggende arbeidet, sa Solberg.
Hun trakk frem tre områder der det bør iverksettes tiltak: Forebygging i ungdomsmiljøene, oppruste Politiets sikkerhetstjeneste (PST) og holdningsarbeid.
– Må være oppmerksomme
Støre understrekte at det ikke bare det mørke nettet dette handler om.
– Det er også hvordan toneleiet er. Jeg har sett i andre land hvordan høyrepopulister prøver å rekruttere og skape oppslutning. Det fenger i disse miljøene. Derfor må vi være veldig oppmerksomme på det, både mediene, politikerne og i samfunnsdebatten.",674
"En av verdens viktigste finansbyer er paralysert: – Jeg har ingen anelse hvor dette ender
Deler av Hongkong er blitt som en krigssone. Studenter ved Chinese University of Hong Kong er blitt bombardert med tåregass de siste dagene. De har svart med å kaste brannbomber. (Foto: Tyrone Siu/Reuters/NTB Scanpix) Demonstranter har blokkert en rekke veier i Hongkong på torsdag, blant annet forbindelsen til Cross-Harbour Tunnel. Studenter fra Kina og Taiwan forlater byen. (Foto: Ng Han Guan/AP/NTB Scanpix) Mer...
Hongkong har i tiår vært en trygg havn i Asia. Selv om det har vært kriger, revolusjoner, militærkupp og kriser i regionen har Hongkong vært en stabil oase.
Nå brenner det i gatene og finansbyen er paralysert.
«For din egen sikkerhet, søk tilflukt når det er nødvendig», heter det i en tekstmelding ansatte hos JPMorgan i Hongkong mottok på onsdag.
Den amerikanske finansinstitusjonen har kontorer like ved hvor det har vært sammenstøt mellom demonstranter og politi denne uken.
Situasjonen er svært spent torsdag formiddag. Det er avfyrt tåregass ved flere universiteter og i sentrumsområdet, kastet brannbomber på skinnene for å forstyrre togtrafikken og flere veier er stengt. Ved Baptist University er det lagt murstein i veibanen.
– Jeg har ingen anelse hvor dette ender. På mange måter har vi beveget oss inn i ukjent territorium, sier advokat og politiker Kevin Yam til Bloomberg.
– Trist og føler avsky
Storbanken HSBC oppfordrer ansatte til å jobbe hjemmefra eller fra andre steder – så langt det er mulig. Den store utfordringen for mange er å komme til og fra jobb.
– Jeg ønsker å minne alle om at de kan tilpasse seg omstendighetene og være fleksible, om det er familiære behov, skoler som stenger eller transportproblemer, skriver JPMorgans Hongkong-direktør Filippo Gori i en epost til ansatte.
En video som er delt på sosiale medier viser en ansatt fra den amerikanske finansinstitusjonen Citi blir arrestert på onsdag ved et fortau i sentrum mens han ropet høyt «bekjemp politiet».
Referanseindeksen ved Hongkong-børsen har falt fra over 30.000 til 26.300 – over ti prosent – siden protestene startet for et knapt halvår siden. Bare denne uken er nedgangen på over fem prosent.",516
"Equinor kjenner ennå ikke omfanget av oljeutslippet på Bahamas
Equinor har satt inn store ressurser i oppryddingsarbeidet på oljeterminalen på Bahamas etter orkanen Dorian. Da orkanen rammet, hadde Equinor 54 personer på Grand Bahama. Arbeidet ved oljeterminalen South Riding Point var stanset av sikkerhetshensyn før orkanen. Foto: Equinor / NTB scanpix
Det har gått snart fem uker siden orkanen Dorian herjet over Equinors oljeterminal ved South Riding Point på Bahamas. Øygruppen ligger i Atlanterhavet like vest for Miami i USA, og Equinors terminal ligger på den nordligste øya Grand Bahama.
Da orkanen Dorian raserte deler av øygruppen 1. september, var det med vindstyrke opp mot 80 meter per sekund. Orkanen var en av de kraftigste som er registrert i regionen til nå.
– Vi har samlet opp over 28.000 fat oljeprodukter rundt tankene, på hovedveien og i områdene rundt terminalen. På grunn av skadene etter orkanen har vi ikke hatt mulighet til å få sikker tilgang til tankene for å gjøre nøyaktige målinger på størrelsen av utslippet, uttaler pressetalsperson Eskil Eriksen i Equinor i en epost til Sysla.
Før orkanen hadde Equinor 1,8 millioner fat olje på lager i ti tanker ved terminalen på Bahamas. Under orkanen blåste taket av på tank nummer seks og ti, som inneholdt henholdsvis 729.681 og 730.707 fat olje, bekrefter Eriksen.
Det var avisen The Tribune på Bahamas som først omtalte saken.
– Vi må ha tilgang til toppen av tankene for å kunne gjøre nøyaktige målinger. Dette er ikke mulig å gjøre nå på grunn av skader på tankene fra orkanen. Vi jobber med å etablere løsninger på dette, sier Eriksen.
Han opplyser også at 300 personer deltar i opprydningsarbeidet. Det er ingen pågående lekkasje, og det er heller ikke være observert oljesøl på strender eller i havet, ifølge selskapet.
Flere hunder personer står på listen etter savnede og over femti er bekreftet døde etter orkanens herjinger.",634
"Frankfurt-siktet har hatt psykiske problemer
Blomster og stearinlys ved åstedet der en åtte år gammel gutt ble dyttet i døden foran et tog i Frankfurt. Foto: Michael Probst / AP / NTB scanpix
Den siktede er en 40 år gammel mann fra Eritrea som fikk asyl i Sveits for over ti år siden.
Mannen er gift og har tre barn, og inntil i år skal han ha levd et normalt liv i Sveits. Sveitsiske myndigheter vurderte ham som «godt integrert», opplyser Tysklands innenriksminister Horst Seehofer.
I januar ble han sykmeldt fra jobben i det offentlige transportselskapet i Zürich. Sveitsiske myndigheter opplyser at han i 2019 har mottatt psykiatrisk behandling.
I forrige uke skal 40-åringen ha truet både sin egen familie og en nabo i byen Wädenswil. Den kvinnelige naboen ble innelåst i en leilighet, og 40-åringen ble ettersøkt av politiet.
Moren kom seg unna
Eritreeren ble tirsdag siktet for drap og drapsforsøk i den tyske byen Frankfurt. Her ble en åtte år gammel gutt og moren hans dyttet foran et tog dagen før.
Moren klarte å rulle seg unna toget, men gutten ble drept. Også en 78 år gammel kvinne ble dyttet, men hun klarte å holde seg på perrongen.
Den siktede har så langt ikke oppgitt noe motiv for ugjerningen, ifølge tysk påtalemyndighet. Mannen er ortodoks kristen, og sveitsisk politi mistenker ikke at han sympatiserer med terrorgrupper.
Tysk politi opplyser at det vil bli gjennomført en psykiatrisk undersøkelse av 40-åringen.
Kjente ikke ofrene
Mannen ble pågrepet etter en kort politijakt etter togdrapet, to kvartaler unna stasjonen. Han kjente ikke ofrene og viste ingen tegn til å være ruset, ifølge politiets talsperson Nadja Niesen.
Den grusomme hendelsen har fått stor oppmerksomhet i tyske medier, og mange har lagt blomster, stearinlys og lekebamser på åstedet.
Innenriksminister Horst Seehofer avbrøt ferien sin for å møte ledelsen i politiet og sikkerhetstjenestene i Berlin tirsdag. På møtet skulle også flere andre voldshendelser i Tyskland diskuteres – blant dem skyting mot en annen mann fra Eritrea og bombetrusler mot moskeer.",600
"Norge og Storbritannia enige om kriseavtale
Utenriksminister Ine Eriksen Søreide har fått på plass en avtale med Storbritannia som sikrer tollsatsene på varer hvis britene krasjer ut av EU uten avtale. Foto: Lise Åserud / NTB scanpix
Forhandlingene ble avrundet fredag, får NTB opplyst.
Kriseavtalen dekker varehandelen mellom Storbritannia og de to EØS-landene Norge og Island.
I avtalen videreføres viktige bestemmelser som i dag reguleres av EØS-avtalen. Alle etablerte tollpreferanser består, inkludert nulltoll for industrivarer.
Også tollfrie kvoter for sjømat og landbruksprodukter blir videreført.
«Svært positivt»
Enigheten betyr at Norge slipper å kreve WTO-toll dersom Storbritannia krasjer ut av EU uten enighet om vilkårene for skilsmissen.
Tjenestehandel omfattes derimot ikke.
– Det er svært positivt at norsk næringsliv med denne avtalen er sikret et avtalefestet grunnlag for videreføring av handelen med varer med Storbritannia også i tilfelle «no deal», sier utenriksminister Ine Eriksen Søreide (H) i en pressemelding.
Hittil har bare noen få land fått på plass tilsvarende avtaler med Storbritannia.
Midlertidig ordning
Kriseavtalen dekker ikke tekniske reguleringer og regler for handel med matvarer, dyr og planter. Men her har britene erklært at de vil godta import av varer fra Norge og Island i en overgangsfase.
Avtalen skal gjelde midlertidig mens forhandlingene pågår om en mer komplett handelsavtale.
Norge og Storbritannia er fra før enige om en avtale som sikrer rettighetene til briter i Norge og nordmenn i Storbritannia ved «no deal».
Bare dager igjen
Diplomater håper fortsatt at det aldri skal bli bruk for kriseavtalene, men betegner dem som et viktig sikkerhetsnett.
Det skyldes det vedvarende kaoset i britisk politikk, der Underhuset nå to ganger har forkastet EUs tilbud til Storbritannia. Dermed fins ingen avtale om rammene for skilsmissen.
Hvordan uenigheten skal løses, er fortsatt fullstendig i det blå.
Bare dager igjen
Samtidig rykker datoen for utmeldingen – fredag 29. mars – stadig nærmere.
Men den datoen går nå sannsynligvis i vasken etter at Underhuset i forrige uke stemte for å be EU om en utsettelse.
EUs toppmøte skal ta stilling til forespørselen førstkommende torsdag.",660
"Bør innføre tidsfrister i barnevoldssaker
Ved å innføre tidsfrister i barnevoldssaker, kan saksbehandlingen bli mer effektiv, skriver Adresseavisen på lederplass. Foto: Illustrasjonsbilde/Shutterstock
Nå foreslår en arbeidsgruppe som er oppnevnt av Justisdepartementet at det innføres tidsfrist, slik at barnevoldssaker havner lenger opp i saksbunken. Vold mot barn er kriminalitet som er svært ødeleggende, og vi tror en frist kan bidra til å bedre rettssikkerheten både for barna og de mistenkte.
Politiet bruker ofte lang tid i saker som gjelder mishandling og overgrep mot barn i nære relasjoner. Ei arbeidsgruppe med medlemmer fra Riksadvokaten, Kripos, Sør-Øst politidistrikt, Oslo tingrett og advokatfirmaet Mette Y. Larsen & Co har undersøkt hvorfor saksbehandlingstiden blir så lang. Gruppa har funnet flere flaskehalser i systemet og kommer med flere forslag som kan bedre saksflyten. Ett av forslagene er å erstatte dagens tidsfrist på 90 dager for voldssaker med en tidsfrist i barnevoldssaker. Fristen gjelder både for politi og domstoler. Slik kan tida fra anmeldelse til domfellelse bli kortere enn i dag.
NRK har i flere reportasjer sett nærmere på politiets treghet i mange grove voldssaker mot barn. Riksadvokaten i flere år har bedt politiet om å prioritere disse sakene. NRK har tatt for seg 187 dommer i flere lagretter over en femårsperiode, og i halvparten av dem konkluderte retten med at behandlingstiden var kritikkverdig lang. Sendrektigheten fører til at flere foreldre som mishandler barna sine, får strafferabatt.
Somlingen betyr ikke at politiet bevisst nedprioriterer voldssaker mot barn. Det etterforskes og avdekkes flere saker enn tidligere. Sakene er imidlertid ressurskrevende, og fagforeningene i politiet viser til at de ikke har nok etterforskere og spesialister på området.
Frister løser selvsagt ikke alt, og arbeidsgruppa foreslår bedre lønn for å sikre politipersonell med nødvendig kompetanse. Likevel vil en tidsfrist trolig føre til at politiet og påtalemyndigheten må prioritere disse sakene. I 2017 la det regjeringsutnevnte Barnevoldsutvalget frem en knusende rapport som avdekket en massiv systemsvikt i det offentlige hjelpeapparatet. Ved å innføre en saksbehandlingsfrist i barnevoldssaker, kan regjeringen bidra til at systemet blir bedre til å ta vare de mest sårbare blant oss.",564
"Hareides elleville kamprekke overlevde dramatisk oppgjør
Åge Hareide og de danske spillerne under fjorårets VM. Foto: Svein Ove Ekornesvåg / NTB scanpix
Sveits 3 – 3 Danmark
For etter 3 – 3 mot Sveits borte, etter å ha ligget under 3 – 0 til det var igjen seks minutter, har ikke Danmark tapt en kamp etter ordinær tid siden 0 – 1 for Montenegro i oktober 2016. Det er 26 kamper siden.
Men det var på hengende håret at rekken fortsatt står for Hareides menn. I Danmarks vanskeligste bortekamp i EM-kvalifiseringen var det Sveits som eide de første 83 minuttene.
1 – 0 kom etter drøye 20 minutter. En lang ball ble slått opp mot en feilvendt Albian Ajeti, som så ut til å handse da han la ned ballen til en fremadstormende Remo Freuler. Atalanta-spilleren banket ballen i mål fra drøye ti meter, utagbart for Kasper Schmeichel.
Yussuf Poulsen trodde han hadde utlignet til 1 – 1 fem minutter ut i den andre omgangen, men ble tvilsomt vinket av for offside. Kvarteret senere satt den isteden igjen for hjemmelaget, denne gang var det Granit Xhaka som fant nettmaskene.
Arsenal-spilleren fikk ballen på 20 meter, la til rette og klinket ballen meget lekkert i nettaket. Også denne var Schmeichel sjanseløs på.
Brett Embolo økte til 3 – 0 på et lekkert brassespark fra kloss hold med kvarteret igjen, og da trodde de fleste at kampen var over. Men nei da.
Først reduserte Mathias Jørgensen med en heading fra to meter etter 84 minutter. Fire minutter senere satte Christian Gytkjær inn 2-3, før Henrik Dalsgaard på overtid fullførte den elleville snuoperasjonen. Han raget høyest i boks, slo Yann Sommer i duell og stanget inn utligningen.
3 – 3 gjør at Danmark har tatt poeng i den antatt tøffeste bortekampen i gruppe D. Irland topper gruppen med seks poeng, Sveits nummer to med fire poeng, mens Danmark ligger på tredjeplass med ett poeng. Gibraltar og Georgia har begge null poeng.
(©NTB)",560
"Østberg beste norske bak suverene Nilsson
Ingvild Flugstad Østberg ble nummer fire i sprinten i Val Müstair tirsdag. Foto: Terje Pedersen / NTB scanpix
Gjøvik-løperen hadde ingen sjanse mot Nilsson. Den svenske superstjerna tok føringen fra start i finalen og utklasset motstanderne i de sveitsiske løypene. Hun rykket omtrent halvveis i løpet, og ingen hadde noen som helst mulighet til å følge etter.
Mot mål kunne hun ta det med stor ro, og hun gikk over målstreken hele 2,27 sekunder foran Sophie Caldwell. Jessica Diggins tok 3.-plassen.
Østberg ble nummer fire og var 3,54 sekunder bak vinnertiden.
Maiken Caspersen Falla tok 5.-plassen, mens Lotta Udnes Weng ble nummer seks i den omdiskuterte og krevende sprintløypa.
Mange videre
Selv om det ikke ble noen nordmenn på pallen, var det en solid opptur for de norske kvinnene etter at ingen klarte å ta seg til finalen i Toblach-sprinten lørdag.
I det første semifinaleheatet gikk Astrid Uhrenholdt Jacobsen, Østberg og Nilsson. Den svenske stjerna gikk styggfort og parkerte konkurrentene. Sophie Caldwell var nærmest, mens Østberg ble firer og gikk videre på tid.
Falla og Lotta Udnes Weng gikk videre fra sitt semifinaleheat, mens tvillingsøsteren Tiril Udnes Weng røk ut.
Weng falt
Heidi Weng har hatt en varierende sesongstart, og tirsdag gikk hun på en liten smell. 27-åringen falt like før slutt i sitt kvartfinaleheat og røk dermed ut. Hun pådro seg smerter i den ene tommelen.
– Jeg får håpe bare at den ikke er brekt, sa hun etterpå.
Hun tror hun stiller til start også i onsdagens 10 kilometer.
– Jeg kommer til å stille selv om den er brekt, ikke tenk på det.
Også for Mari Eide og Kari Øyre Slind ble det stopp i kvartfinalen, mens Anna Svendsen og Silje Øyre Slind røk ut i prologen.
Onsdag går kvinnene 10 kilometer klassisk med fellesstart i Oberstdorf. Dagen etter er nok en 10 kilometer, da med fri teknikk og jaktstart. Touren avsluttes med to etapper i Val di Fiemme, med finalen opp monsterbakken 6. januar. (NTB)",453
"Nye Veier-sjefen vil overta Statens vegvesen
FOTO: Dan P. Neegaard Daværende samferdselsminister Ketil Solvik-Olsen var en ivrig forkjemper for Nye Veier. Her er han sammen med Ingrid Dahl Hovland under bygging av ny E18 gjennom Agder og Telemark, i januar 2018.
Ingrid Dahl Hovland (60) har ledet regjeringens veiselskap Nye Veier siden de startet opp i 2016.
Meningen var ifølge regjeringen at Nye Veier skulle realisere utvalgte veiprosjekter, og finne nye løsninger for planlegging og bygging av spesielt hovedveier. De overtok en pakke med tidligere Statens vegvesen-prosjekter som regjeringen selv valgte ut.
Meningen var ikke, ifølge regjeringen, at de skulle konkurrere med Statens vegvesen.
Men dette har man langsomt gått bort fra, og i dag pågår en knallhard konkurranse om de største norske veiprosjektene mellom de to selskapene. Stadig flere prosjekter flyttes over til Nye Veier, mens Statens vegvesen på sin side stadig oftere velger å bruke Nye Veier-metoder på sine prosjekter.
Har begynt å ligne på hverandre
Begge selskaper har kuttet kostnadene kraftig i varslede veiprosjekter. Dette mens Statens vegvesen er under full omorganisering, der likhetene med Nye Veiers organisering er flere. Blant annet skal en mindre byggeledelse enn i dag lene seg stadig mer på innflytelse fra entreprenører.
Det er midt i denne prosessen at Ingrid Dahl Hovland søker jobben som sjef for Veivesenet, etter avdøde veidirektør Terje Moe Gustavsen.
Samferdselsdepartementet varslet tirsdag ettermiddag at 19 søkere nå står på søkerlisten, blant dem Hovland og fungerende sjef for Veivesenet, Bjørne Grimsrud (56).
Søknadsfristen gikk ut 22. september.
Blant dem som har søkt på direktørjobben er også regionveisjef Kjell Inge Davik (53) i region sør.
Navnet på én av de 19 søkerne er unntatt offentlighet.
Opprinnelig var det 22 søkere til jobben, men tre kandidater har trukket seg.
14. mai døde veidirektør Tore Moe Gustavsen. Han hadde vært i jobben siden 12. november 2007. Siden Gustavsen døde, har Bjørne Grimsrud fungert som veidirektør.",596
"30 år uten Berlinmur
Berlinmuren falt ikke, den ble revet av mennesker som ikke lenger ville leve bak stengsler. FOTO: GERARD MALLE/NTB SCANPIX
Det heter at muren falt. Som om den tumlet over ende av utmattelse i kamp mot tidas tann.
Men Berlinmuren falt ikke, den ble revet av mennesker som ikke lenger ville leve bak stengsler.
Tida for kommunistiske dinosaurer var ute. Ungarere og polakker hadde samme høst vist vei. Polen hadde i august fått ikke-kommunistisk statsminister, den første i Øst-Europa på 40 år.
Sovjetunionens nye leder Mikhail Gorbatsjov hadde skrudd termostaten opp i verden, og under DDR-regimets 40-årsjubileum tidlig i oktober 1989 hadde han gitt østtyskernes forhatte leder Erich Honecker dødskysset ved å si at «Livet straffer de som kommer for sent». Honecker hadde sovet i timen.
Hendelsene i 1989 er blitt kalt slutten på historien. Slutten på den politiske og sosiokulturelle evolusjonen. Verden var på en måte i mål.
Vestens måte å tenke på hadde vunnet fram. Tilbake sto ett system, den demokratisk styrte kapitalismen.
Tida har vist at spådommen om historiens slutt var gal. I de 30 årene som har gått har det vokst fram nye motsetninger. De geopolitiske spenningene som virket så forløst i 1989, er på mange måter tilbake. Mellom USA og Russland, og USA og Kina, er det urovekkende kaldt.
Igjen bygges det murer, både mentale og fysiske, for å skille mennesker fra hverandre. Mest for å beskytte de som har fra dem som ikke har.
Den tøylesløse kapitalismen som stormet fram etter 1989 fikk sitt ektefødte barn i globaliseringen. Kloden ble ett marked, der produksjonen gjøres der det er billigst.
Dette har gitt rimeligere varer og en forbruksspiral som nå truer klodens eksistens. Det er også en arv fra Berlinmurens fall.
Symbolikken i Berlinmuren er fortsatt sterk. Vi håper kinesere og iranere, tyrkere og palestinere, og alle andre som lever i ufrie regimer, finner håp i historien om folkets riving av muren.",489
"Det aller meste Høyre foreslår om språk i barnehagene, har vi allerede på plass i Oslo | Inga Marte Thorkildsen
FOTO: Gorm Kallestad / NTB scanpix Hva trengs fremover? Det viktigste er en politikk for å utjevne forskjeller. Språk, læring og levekår henger nøye sammen, noe Høyre ikke synes å forstå, skriver Inga Marte Thorkildsen.
Høyre forsøker å fremstå som nye og offensive når de presenterer politikken sin for språk i barnehagene (Aftenposten 25. april).
Men det aller meste som de foreslår, har vi allerede på plass i Oslo.
3rd-party-bio
Enten er partiet dårlig informert, eller så forsøker de seg på en frekkis. Som når de vil ha et «nytt» 50-timers kurs for nyansatte pedagoger, som Oslo allerede har. 400 pedagogiske ledere har allerede gjennomført kurset.
Kompetente voksne
Når det gjelder forslaget om språkkartlegging av alle barn, skiller vi imidlertid lag. Høyre har tidligere foreslått omfattende testing av alle tre-, fire- og femåringer, og i 2017 foreslo de å innføre ferdighetsmål for de minste, der resultatene skulle åpent ut på nett.
Dette er byrådet helt imot. I stedet kartlegger vi målrettet de barna det er grunn til å være bekymret for, slik at ressursene i barnehagene kan brukes på det som virkelig er viktig.
Barn skal ha tilgang til nok kompetente, språkkyndige og varme voksne og få tid og rom til å leke og lære. Byrådet har derfor innført en offensiv pedagognorm (50 prosent) og en norm for andel barne- og ungdomsarbeidere (25 prosent), i tillegg til et styrket krav til norskkunnskaper for ansatte i barnehagene.
Vi gjennomfører for tiden en omfattende språkopplæring i norsk for tospråklige barnehagemedarbeidere.
Tidligere innsats
Hva trengs fremover? Det viktigste er en politikk for å utjevne forskjeller.
Språk, læring og levekår henger nøye sammen, noe Høyre ikke synes å forstå. I regjering øker de stadig forskjellene mellom folk, og barnefattigdommen. Dette rammer både barna og samfunnet hardt.
Byrådet i Oslo gikk til valg på 3000 barnehageplasser, og vi er i rute. I tillegg må vi jobbe for at flere vil sende barna sine tidligere i barnehagen. Det holder ikke å ha barnehager som jobber godt med språk dersom ungene kommer dit altfor sent. Tidligere innsats må til.",601
"Mann siktet for drap på sin 15 år gamle sønn på Toten
Etterforskningsleder John Eivind Glemmestad Melbye og politiadvokat Mari Lauritzen Hasle.
Det bekreftet politiet på en pressekonferanse tirsdag.
Politiet vil begjære forlenget varetektsfengsling av mannen. Den nåværende fengslingsperioden går ut torsdag.
– Siktede blir om kort tid presentert for den nye siktelsen. Da blir han bedt om å ta stilling til den, sier etterforskningsleder John Eivind Melbye.
Mannens forsvarer, advokat Håkon Fremstad, skriver i en SMS til VG at han ikke har ytterligere kommentarer utover det han har uttalt tidligere.
– Han har gitt en lang og svært detaljert forklaring om hva som har skjedd, og har samarbeidet med politiet, har forsvareren tidligere sagt.
– Låst inne
47-åringen er også siktet for seksuelle overgrep mot gutten og for frihetsberøvelse av moren.
– Hun skal ha blitt låst inne på et soverom i huset da drapshandlingen skjedde. Hun kom seg ut på balkongen og fikk varslet en person som var i nærheten, sier politiadvokat Mari Lauritzen Hasle.
Etterforskningen er ifølge politiet i en avsluttende fase, men Melbye tilføyer at det gjenstår avhør av noen få vitner.
– Siktede er blitt avhørt to ganger, og han har forklart seg i tråd med det vi mener er sannheten. Han har blant annet deltatt i en rekonstruksjon, sier etterforskningslederen.
Følg Dagsavisen på Facebook og Twitter!
Døde mandag
9. oktober rykket politiet ut til det som ble beskrevet som en voldshendelse i familiens hjem på Kapp i Østre Toten kommune.
Kort tid etter voldshendelsen ble guttens far pågrepet og siktet for drapsforsøk. Senere ble han også siktet for seksuell omgang med barn under 14 år og for frihetsberøvelse av guttens mor.
Mannen ble varetektsfengslet 10. oktober og har erkjent drapsforsøk og seksuell omgang med sønnen. Han har også forklart seg om de faktiske forholdene rundt frihetsberøvelsen.
Gutten har siden voldshendelsen vært innlagt på sykehus med det som har blitt omtalt som både kritiske skader og senere uavklarte skader. Mandag kom nyheten om at gutten døde av skadene.",473
"Begge de siktede for Mehamn-drapet er varetektsfengslet
35-åringen samtykket til fire uker i varetekt, melder NRK. Det ble klart etter fengslingsmøtet i Øst-Finnmark tingrett mandag kveld.
Ifølge iFinnmark ba aktor Anja Mikkelsen Indbjør om brev- og besøksforbud mens mannen sitter i varetekt.
Han har ikke tatt stilling til skyldspørsmålet, og har heller ikke forklart seg for politiet på grunn av manglende tolk. Ifølge avisen ønsker han å forklare seg for politiet før han legger frem sin forklaring i retten.
Det planlegges avhør av både han og den andre siktede i midten av uken, ifølge Indbjør.
– Det er gjennomført en rekke vitneavhør, men det gjenstår fortsatt flere. Det vil også bli aktuelt å avhøre personer som befinner seg på Island, sier Indbjør i en pressemelding fra politiet.
Nekter straffskyld
Sent mandag kveld ble også 32-åringen som er siktet for medvirkning til drap stilt for retten hvor han ble varetektsfengslet i én uke med brev- og besøksforbud.
Det bekrefter operasjonsleder Svein-Erik Jacobsen i Finnmark politidistrikt til NTB like etter klokken 1 natt til tirsdag.
– Han gikk imot varetektsfengslingen og erkjente ingen tilknytning til saken eller at han har gjort noe straffbart, sier Jacobsen.
32-åringen har forklart seg innledende for politiet. Ifølge hans forsvarer Jens Bernhard Herstad stiller han seg uforstående til siktelsen.
– Han mener selv at han ikke har hatt noen rolle i det. Han kjenner ikke til hvorfor han er siktet, sier forsvareren til iFinnmark.
Begge fengslingsmøtene ble avholdt senere enn vanlig på grunn av SAS-streiken.
Skutt
Det var 40 år gamle Gisli Thor Thorarinsson som ble drept. Politiet opplyste mandag ettermiddag at den dreptes pårørende var blitt varslet og at navnet derfor var frigitt.
Politiet fikk melding om at en mann var skutt i Mehamn like før klokken 5.30 lørdag morgen. Den 40 år gamle mannen ble funnet hardt skadet i et bolighus i bygda. Det ble forsøkt gjenopplivning på stedet, men han døde kort tid etterpå.",639
"– Forhandlinger om rettigheter hører ikke hjemme i en plattform
Venstre vil jobbe hardt for at moderpartiet går mot abortinnstrammingen, varsler leder Sondre Hansmark.
Av regjeringspartiene har særlig Venstre vært kritisk til den foreslåtte abortinnstrammingen. Sju medlemmer av partiets landsstyre stemte torsdag mot regjeringsplattformen nettopp på grunn av abortloven, skriver NTB.
En av dem som stemte mot, var Unge Venstre-leder Sondre Hansmark. I likhet med opposisjonen, anser heller ikke han den seneste abortkampen som tapt.
– Vi gir ikke opp og kommer til å jobbe for at representanter i Venstre, Frp og Høyre som ikke ønsker denne innstrammingen, får stemme mot den i Stortinget, sier Hansmark.
Vil tvinge alle til salen
Han mener hele Stortinget bør tvinges til å stemme over lovendringen.
– Ved voteringer i Stortinget, er det vanlig at kun en andel av representantene er til stede. Hvis hele Stortinget blir tvunget til å møte, vil ikke de som er imot lovendringen få slippe å stemme, sier Hansmark.
Ifølge Unge Venstre-lederen vil det vekke reaksjoner dersom Venstre eller et av de andre regjeringspartiene finner fram partipisken.
– Denne saken skiller seg fra andre politiske saker, og jeg tror mange vil slite med samvittigheten hvis de blir tvunget til å stemme for å innskrenke abortloven.
Til argumentet fra helseminister Høie om at alle som har stemt for plattformen også må stemme for abortforslaget, sier Hansmark:
– Forhandlinger om rettigheter hører ikke hjemme i en plattform. Dette er en for viktig kamp til at vi skal legge oss på rygg fordi vi har sagt ja til den.
Kan ta ett år
Om den interne motstanden er stor, kan Venstre i hvert fall trøste seg med at de trolig ikke må forsvare abortinnstrammingen i lokalvalgkampen. Ifølge Helse- og omsorgsdepartementet tar det generelt ett år fra arbeidet med en lov begynner til saken legges fram for Stortinget.
– Hvor lang tid det tar før loven settes i kraft, avhenger av hvor raskt Stortinget behandler saken og om endringene krever forberedelser før de kan settes i kraft, opplyser seniorrådgiver Andreas Kraus i departementet.",450
"Wall Street utløser kraftig kjøpssignal – S&P 500 er i «det gylne krysset»
«Det gylne krysset» er navnet på en teknisk indikator som er ansett som et kraftig kjøpssignal. (Foto: DN)
Børsoppgangen i USA fortsetter. Mandag kveld steg Wall Street til nye høyder, drevet av positive nøkkeltall fra både Kina og USA. Med ett ser ikke den økonomiske situasjonen i verdens to største økonomier så svart ut likevel.
– Industrien i USA holder seg bra oppe og signaliserer fortsatt god vekst i amerikansk økonomi, skriver Kjetil Olsen, sjeføkonom i Nordea Markets i en rapport tirsdag morgen.
Den brede indeksen S&P 500 består av 500 av de største børsnoterte selskapene i USA. Den har steget i ti av årets 13 første uker.
Så langt i år er indeksen opp 14,4 prosent, og det kraftige børsfallet fra i fjor høst er nå hentet inn igjen.
Mandag denne uken brøt indeksen opp gjennom «det gylne krysset» – som er et kraftig kjøpssignal.
Motsatt av «dødskrysset»
«Det gylne krysset» er det stikk motsatte av «dødskrysset», som DN skrev om flere ganger i fjor høst. Begge kryssene er en form for teknisk analyse, som forsøker å forutsi hvordan aksjer og indekser vil utvikle seg i fremtiden, basert blant annet på hvordan utviklingen har vært tidligere.
Dette står i motsetning til fundamental analyse, hvor analytikerne heller ser på hvor mye et selskap tjener.
I teknisk analyse er det vanlig å operere med ulike former for glidende gjennomsnitt. Når børsene stiger over lengre tid, vil indeksen ligge over 200 dagers glidende gjennomsnitt.
Da børsfallet begynte i fjor høst, brøt S&P 500 ganske raskt ned gjennom 50 dagers glidende gjennomsnitt. Et par uker senere brøt indeksen gjennom 200 dagers glidende gjennomsnitt – et markert salgssignal.
Så – ved inngangen til desember – kom «dødskrysset». Da brøt 50 dagers glidende snitt ned gjennom 200 dagers glidende snitt, og børsene skjøt fart nedover.",521
"Over 500 barn testet positivt for hiv i pakistansk by
Pakistaneren Tariq Ali (30) sammen med kona Parveen og deres tre år gamle datter Ume Kulssom bor i en landsby utenfor Ratodero. Alle er smittet med hiv.
Frykten øker i befolkningen etter at en lege ble anklaget for å ha smittet flere hundre mennesker med hiv gjennom å bruke infiserte sprøyter. En storstilt testing av hiv er satt i gang i byen Ratodero og omkringliggende landsbyer i distriktet Larkana.
– Rundt 681 mennesker, hvorav 537 er barn mellom 2 og 12 år, har testet positivt for hiv i Ratodero, sier spesialrådgiver for helsemyndighetene Zafar Mirza på en pressekonferanse i hovedstaden Islamabad.
21.375 mennesker er så langt undersøkt, og regjeringen er svært bekymret over det økende antallet som tester positivt for hiv i byen.
Lege pågrepet
Myndighetene mener hivutbruddet i Larkana startet i april da en aidssyk lege begynte å smitte pasienter. Legen ble pågrepet tidligere i mai, og politiet etterforsker fortsatt om han smittet pasienter med overlegg.
– Den innledende etterforskningen avslører at brukte sprøyter er blitt ompakket, noe som ikke bare kan medføre et økt antall hiv-tilfeller, men også andre sykdommer, sier spesialrådgiver Mirza.
Foreldre i området frykter at deres barns fremtid er påført ubotelig skade fordi de er smittet med hiv. I Pakistan mangler mange på den fattige landsbygda både kunnskap om viruset og tilgang til behandling.
Ettåring hivsmittet
Nisar Ahmeds datter på ett år har testet positivt for hiv-viruset, som uten medisinsk behandling forårsaker den livstruende sykdommen aids.
– Jeg forbanner legen som har spredt denne sykdommen. Fire av barna i landsbyen min er allerede diagnostisert som hivpositive, sier han.
Pakistan var lenge blant landene med relativt lav forekomst av hiv. Men bare i 2017 ble det rapportert om 20.000 nye hivsmittede, og landet har dermed blant de raskest voksende forekomsten av viruset i Asia, ifølge FN.
Myndighetene mener hovedårsaken er bruk av skitne sprøyter. Regjeringen har oppgitt at anslagsvis 600.000 kvakksalvere praktiserer rundt om i landet, 270.000 av dem i Sindh-provinsen, ifølge FN-organisasjonen UNAIDS.
Les også: Blasfemianklagede Asia Bibi har forlatt Pakistan",477
"Viste støtte til det tyrkiske militæret - ble kastet ut av tysk klubb
St. Paulis Cenk Sahin (t.h.) i duell med Stokes Giannelli Imbula i en treningskamp i fjor sommer. Foto: TAYDUCLAM / BILDBYRÅN
25 år gamle Sahin, som er lagkamerat med norske Mats Møller Dæhli og Leo Skiri Østigård i 2. Bundesliga-klubben, la i forrige uke ut et innlegg i sosiale medier der han ga sin støtte til militæret i hjemlandet.
«Vi står bak våre heroiske militære og hæren. Våre bønner er med dere!» skrev fotballspilleren og supplerte med navnet på militæroperasjonen i Syria. Innlegget skal nå være slettet.
Det førte til at St. Pauli-fansen fredag skrev et åpent brev til klubbledelsen. Der ble det forlangt at Sahins kontrakt termineres med bakgrunn i at spilleren også tidligere har «uttrykt seg som pro-nasjonalist og lojal mot regimet».
Fansens misnøye kom også til uttrykk i en treningskamp mot Werder Bremen, hvor supportere stilte med bannere hvor de krevde Sahins avgang fra klubben.
Støtte fra gamleklubben
St. Pauli lovet å håndtere saken internt, og mandag bekreftet klubben at Sahin i tiden som kommer ikke skal verken trene eller spille kamper med laget. Spilleren skal selv ha vært involvert i diskusjonene som ledet til beslutningen.
25-åringens kontrakt er samtidig ikke terminert, men forblir gyldig.
Etter St. Pauli gikk ut med nyheten, har Sahins tidligere klubb Istanbul Basaksehir delt et bilde av den tyrkiske spilleren på Twitter med en klar oppfordring til Sahin om å «vende hjem».
🇹🇷 #ComeBackHome #EnverCenkŞahin pic.twitter.com/BAIqlX1DK5
— İstanbul Başakşehir (@ibfk2014) October 14, 2019
Nest dyreste spiller
Sahin er St. Paulis nest dyreste spiller gjennom tidene. Han skal ha kostet 1,3 millioner euro, rundt 13 millioner norske kroner, da han ble hentet til klubben.
Forsvarsspilleren kan i tiden som kommer forsøke å finne et annet sted å trene. En overgang er først aktuelt etter 1. januar.
St. Pauli skriver at spillerens «gjentatte mangel på respekt for klubbens verdier så vel som spillerens sikkerhet» ledet til mandagens avgjørelse.
(@NTB / 100% Sport)",551
"Er alt bra i arbeidslivet, Mjelva?
UTSATT: Byggebransjen er en av næringene som trues av storstilt sosial dumping og bemanningsbyråer, skriver innsenderen. Marita Aarekol
I dag 12:00
Thorleif Berthelsen Styremedlem Rødt Bergen
I en kommentar i BT 29. mai skriver kommentator Hans K. Mjelva om hvor godt det går i Norge, med synkende arbeidsløshet og økte lønninger på grunn av mangel på arbeidskraft.
Men det går ikke frem av kommentaren hvilke tall han legger til grunn for ledigheten. For verken folk på arbeidsavklaringspenger eller med deltidsjobb regnes med i Nav sin statistikk. Og de på ulike tiltak tas heller ikke med i tallene for helt ledige.
Dernest har man dem som har gitt opp å få seg jobb og ikke er registrert hos Nav i det hele tatt.
Les også
Les også Hans K. Mjelvas kommentar: «Heitare arbeidsmarknad»
Bygg og anlegg er sektoren med størst mangel på arbeidere, deriblant tømrere. Dette er et yrke som har mistet mange fagfolk på grunn av storstilt sosial dumping og bemanningsbyråer.
Det er ikke uvanlig at et flertall av arbeiderne på byggeplasser i Norge er innleid fra bemanningsbransjen.
Dette ødelegger for fagutdanningen. Og når østeuropeiske arbeidere reiser hjem, er det klart det blir mangel på folk. EØS-reglene undergraver norske tariffavtaler og har skapt vanskeligere forhold for tillitsvalgte og verneombud å håndtere, med mange useriøse firmaer eller ren mafiavirksomhet. Det er også grunnen til at Rødt ønsker et forbud mot private bemanningsbyråer.
Mange unge under 30 år sliter med å få fast jobb. NRK-dokumentaren Innafor viser i programmet «Midlertidig fremtid» hvordan dette skaper usikkerhet og hindrer boliglån. Det er flest kvinner som opplever dette, noe som også henger sammen med mye ufrivillig deltid blant kvinner innen helse og serviceyrker. I 2015 fjernet regjeringen begrensningene på midlertidig arbeid.
Tilstanden i arbeidslivet er dessverre ikke bare preget av optimisme, slik Mjelva påstår. Derfor er det viktig at flere blir med i en fagforening og blir en del av kollektive tariffavtaler med flest mulig faste, hele stillinger som mål. Skal arbeidslivet være trygt og rettferdig, hører slike løsninger med.",649
"Forsatt storm rundt Sveriges nye kulturminister: Samisk kultur, butoh-dans og didgeridoo
Mest omstridt: Valget av Amanda Lind som ny kulturminister ble mest diskutert i svenske medier. FOTO: NTB SCANPIX
Sveriges ferske kulturminister Amanda Lind lever sammen med den 55-år gamle multikunstneren Björn Ola Lind, som lager film og syssler med eksperimentell kunst. Han spiller også diggeridoo og har utforsket butohdans, skriver avisen Expressen.
Fuglehvisking og dans
I sosiale medier finnes det bilder av Björn Ola Lind der han sitter i skredderstilling på gulvet, hvitmalt i ansiktet og spiller på gamle elg-knokler. Og på You Tube ligger en videosnutt der han spiller på en jern-lur sammen med en fugleimitator under navnet Andris Fågelviskaren.
Til Expressen forteller multikunstneren, som har fått flere av filmene sine vist på svensk TV, at han har tilbrakt mye tid sammen med australske aboriginere, og det er de som lærte han å spille det tradisjonelle instrumentet didgeridoo.
Smalt og bredt
Björn Ola Lind har vært et fast innslag på alternative festivaler i Sverige og forteller også at han de siste 15 årene har laget filmer basert på samisk mytologi. Han sier han liker å lage både bred og smal kunst.
– Filmene mine er ikke smalere enn at de kan sendes på svensk TV. Kunsten jeg lager ved siden av er kanskje smalere, men det er jo bare musikk – verre er det ikke, sier Lind.
Samisk kultur
I følge 55-åringen er kulturminister Amanda Lind like opptatt av spørsmål knyttet til samene som han selv, og hun nevnte blant annet ønske om å styrke samisk kultur under pressekonferansen mandag.
– Hun brenner sterkt for deres kultur og de politiske utfordringer de er opptatt av, sier Lind og legger til at hun også har en stor interesse for sport og at hun er resultatorientert, hands on og veldig praktisk anlagt, også når hun jobber politisk, sier den stolte ektemannen.
Lest denne?: Donald Trump oppfordrer folk til å be i kampen for en Mexico-mur",480
"Selskapet ble rammet av LockerGoga-viruset i januar: – Det var krevende og det tok lang tid
– Når du er offer for et angrep vet du ikke hvem som angriper og hva de vil ha, sier Stephanie Bia i det franske selskapet Altran som ble rammet av løsepengevirus tidligere i år. (Foto: Xavier Popy/REA Altran) Guillaume Poupard, sjef for franske ANSSI, gjestet Sikkerhetskonferansen i Oslo onsdag. (Foto: Per Ståle Bugjerde)
– Det første tegnet på angrepet var ganske åpenbart: Vi merket at deler av systemet var låst, sier Stephanie Bia.
Hun er kommunikasjonssjef i den franske konsulentselskapet Altran Tehcnologies. 24. januar i år ble selskapet utsatt for et angrep fra LockerGoga, et såkalt løsepengevirus. NRK meldte tirsdag at det er det samme viruset som har rammet Hydro.
Nasjonal sikkerhetsmyndighet (NSM) sa til DN onsdag at det fortsatt er for tidlig å konkludere sikkert om dette.
Hackere bruker slike virus til å kreve løsepenger for å «låse opp» datasystemet.
I Altran, som har 47 000 ansatte i 33 land, ble viktige deler av infrastrukturen i flere europeiske land rammet av dataangrepet. På kundelisten står selskaper som telegiganten Vodafone, den britiske nettmatvarekjeden Ocado, og det statlige britiske jernbaneselskapet National Rail.
– Når du er offer for et angrep vet du ikke hvem som angriper og hva de vil ha, hva som er hensikten, sier Bia om den første oppdagelsen.
Så skjedde ting i raskt tempo. Altran fikk et krav med løsepenger fra dem som sto bak angrepet. Alle systemer ble raskt stengt ned, og omfanget av angrepet ble undersøkt. Selskapet konkluderte med at ingen av kundene var blitt rammet av angrepet.
Må offentliggjøre tap
Hvem som sto bak, og hvor stor sum som ble krevd, vil Altran ikke si noe om. Selskapet vil heller ikke si hvor mye angrepet kostet, og om det betalte løsepenger.
Men Altran har innrømmet at angrepet vil påvirke de kommende resultatene for årets tre første måneder.
Både inntektsfall og utgifter til en rekke cybersikkerhetskonsulenter og advokater vil slå ut på kvartalsresultatet som fremlegges senere denne våren.",506
"Bygg billigere
Skolenes Landsforbund har påvist at Stangnes videregående skole er en fullt fungerende skole som er godt vedlikeholdt og vil kunne fungere i mange år til. Foto: Troms fylkeskommune
Underskuddsbudsjetteringa som både Troms og Finnmark har gjort, viser tydelig motvilje mot sammenslåing fra begge fylkene. Særlig Troms-politikerne skal ha kritikk for å binde kapital til eget fylke fremfor å satse på nyfylket. Ny videregående skole i Sør-Troms til en milliard, er et slikt eksempel.
Skolenes Landsforbund har påvist at Stangnes videregående skole er en fullt fungerende skole som er godt vedlikeholdt og vil kunne fungere i mange år til. Med enkle renoveringer vil denne skolen være av de bedre videregående skolene i storfylket. Likevel vil Fylkesrådet i Troms legge denne ned og flytte skolen til Harstad Skipsindustri sitt sentrumsprosjekt.
Prosjektet i Sør-Troms innebærer også en sammenslåing av tre videregående skoler. Det prosjekter har ingen hast og kan gjennomføres med en mye mindre innvestering. Det er skole for yrkesfag som er kostbar. Dagens bygningsmasse på Stangnes kan brukes. Her er tomta stor nok, nærhet til idrettsanlegg og til natur og passelig lang avstand til kjøpesenter slik at skolekantinas sunne mattilbud fortsatt blir brukt.
Å bygge ut Stangnes videregående skole for studiespesialiserende utdanningsprogram, samt enkle ombygginger, vil bare koste en brøkdel av kostnadene på HSI-tomta. At Fylkesrådet har kjøpt den sentrumsnære tomta er ikke noe argument for å gå videre med det prosjektet. Ei tomt må kunne selges.
Politikerne bør også ta med miljøavtrykket. Det vil ta ca 40 år før et nybygg vil gi positivt utslag i miljøregnskapet opp mot renovering av eksisterende bygningsmasse. I klimakampen har vi ikke 40 år på oss.
Etter Skolenes Landsforbund sin mening er Fylkesrådets framgangsmåte kritikkverdig. Å presse igjennom sammenslåing av skolene på rekordtid har gått ut over elevene og undervisningsarbeidet. Fylkesrådet har ignorert de ansattes meldinger. Men at de planlegger å gå videre med prosjektet uten å vurdere skolebehovet i resten av det nye storfylket, må være sterkt provoserende for Finnmark. En fylkessammenslåing som innledes med å bruke mest mulig penger før sammenslåing, er dømt til å havarere.
Denne uttalelsen ble enstemmig vedtatt på årsmøtet ti SL Harstad og omegn.",686
"Venezuelas opposisjonsleder til Colombia-grensa
Venezuelas selvutnevnte midlertidige president og opposisjonsleder Juan Guaido skal ha tenkt seg til grensen mot Colombia torsdag. (Foto: Fernando Llano / NTB Scanpix) Mer...
Det opplyser apparatet rundt Guaido onsdag kveld. Ifølge presseteamet hans skal opposisjonslederen reise mot grensa torsdag, i en kolonne sammen med flere andre medlemmer av den folkevalgte nasjonalforsamlingen i landet.
Den humanitære hjelpen fra utlandet står i tonnevis utenfor Venezuela som følge av militærblokaden, blant annet står det forsyninger med mat og medisiner fra USA i den colombianske grensebyen Cucuta.
Guaido planlegger avreise klokka 6 torsdag morgen lokal tid med en busskolonne for å hente forsyninger.
Frykter sammenstøt
Det er mangel på både mat og medisiner i Venezuela, men president Nicolás Maduro nekter å ta imot hjelpen utenfra. Som et motsvar på hjelpen har han bestilt og angivelig mottatt egne forsyninger fra Russland.
Maduro opplyser også at militæret har styrket beredskapen ved grenseovergangene og at ingenting skal slippe inn i Venezuela. En av de største broene ved Cucuta er barrikadert. Flere frykter nå at det vil komme til sammenstøt mellom opposisjonens støttespillere og militæret ved grenseovergangene.
Det er foreløpig ikke klart hvordan Guaido har tenkt å gjennomføre sin aksjon til helga, der han har oppfordret en million frivillige til å hjelpe til med å få nødhjelpen inn i landet. Han opplyser å ha hundretusenvis av frivillige klare til å bidra med å få hjelpen distribuert.
Bussjåfør-demo
Onsdag gikk Guaido til aksjon for å få samlet sammen sjåfører som kan være med i kolonnen til grensa for å hente forsyninger torsdag.
– Selv om de retter våpen mot oss – og vi har alle mottatt trusler, gummikuler og til og med ekte vare – så er vi ikke redde, sa Guaido til støttespillere onsdag fra lasteplanet på en bil.
Onsdagens markering klarte imidlertid bare å samle rundt 25 busser og pickuper og ble ikke så slagkraftig som planlagt. Sjåførene fant gatene blokkert av en annen, mye større demonstrasjon, der hundrevis av statlig ansatte bussjåfører i røde T-skjorter var hentet inn av myndighetene i en motprotest. De ropte ut sin støtte til president Maduro, som har en fortid som bussjåfør.",511
"Foreldrekoden om søskenkjærlighet: «Lar du barna krangle, kommer de nærmere hverandre på sikt»
FOTO: Morten Uglum Hedvig Montgomery og Bjørn Egil Halvorsen diskuterer kompliserte søskenforhold i Foreldrekoden.
– Ekte kjærlighet kommer ikke uten ekte krangel, sier psykolog og familieterapeut Hedvig Montgomery i denne ukens utgave av Foreldrekoden. Temaet i episoden er søskenkjærlighet – og mangel på sådan.
Her kan du lytte til episoden:
Og her kan du høre episoden i Itunes
– Det er når vi viser frem grensene våre og sier: «Det der får du ikke lov til», eller når vi viser hvem som er sterkest – det er da vi blir kjent på ordentlig. Så i motsetning til hva mange kanskje håper: Veien til kjærlighet går gjennom å bli kjent via grenser. Det vil si krangel, legger Montgomery til.
Bryter med «filmen» om idyll
Mange foreldre føler seg mislykket når ideen om søskenkjærlighet fortæres av høylytt krangling om bitte små bagateller. Typisk når man har rigget det til for at hele familien skal hygge seg sammen, som restaurantbesøk eller ferietur.
– Krangling bryter med den filmen vi har sett for oss. Om at barna skal forsvare hverandre, at de smører brødskiver til hverandre, at den eldre hjelper den yngre. Da blir skuffelsen ganske stor.
Hvordan håndterer du barnas aggresjon? Og hvordan blir du en god leder for dem? På denne siden finner du alle episodene i serien Foreldrekoden
Foretrekker du Itunes? Her ligger alle episodene.
Unngå et «nei-nei-nei-hjem»
Montgomery tror mange foreldre er for redde for søskenkrangling. Noen er hele tiden på vakt, klar for å slå ned på hvert eneste lille tilløp til brudd på familiefreden. «Nei, ikke snakk om det. Nei, det må dere løse på en annen måte».
– Da hører du hva som skjer i hjemmet. Det blir «nei, nei, nei». Til slutt trives hverken voksne eller barn der, sier hun.
Foreldrekoden har etablert en egen Facebook-gruppe for foreldre i alle aldre. Vi håper dette kan bli en arena for gode diskusjoner og råd om barneoppdragelse. Bli med!
Hør flere av våre lydfortellinger – abonner på A-magasinet dokumentar i din podkastspiller. Her finner du den i Itunes.
Aftenpostens mange populære podkaster er samlet på denne siden.",592
"Forfatter Jon Fosse er tilbake med en bok på over 1000 sider. Uten ett eneste punktum.
Forfatter Jon Fosse er tilbake med en bok på over 1000 sider. Uten ett eneste punktum. Etter Jon Fosses farvel med teateret, reisingen og alkoholen, vender den 60 år gamle småbarnsfaren edru tilbake med en gedigen roman skrevet uten et eneste punktum.
TAUSHET: Jon Fosse var kjent for å la tausheten tale. Nå har han skrevet et gedigent, ordrikt romanverk i tre bind.
FEIRING: Det Norske Teatret og Litteraturhuset i Bergen har egne Jon Fosse-markeringer i september i anledning 60-årsdagen. Selv skal han feire dagen i Roma. På messe.
KINDEREGG: – Jeg har liksom tre identiteter, sier Jon Fosse. Noen ganger blandes de tre.
SKILLE: – Jeg er nøye med å skille mellom den offentlige Jon Fosse og den private Jon, sier den offentlige Jon Fosse.
PRIS: I 2010 fikk han Den Internasjonale Ibsenprisen. Han er glad for prisene. Men det sosiale livet, og alle reisene knyttet til oppsetningene av hans dramatikk, var ikke bare av det gode for Jon Fosse. – Det var ville tilstander.
SLUTTET: – Da jeg sluttet å skrive dramatikk, sluttet jeg også å reise og drikke.
FLYTER: Han skrev 1750 sider, uten å sette punktum. – Det var ingen idé, elven gikk nå sånn. Det flyter av gårde.
SKRIVER SEG SELV: – Alt skrives frem fra ingenting. Å komme i gang er det vanskelige, men er du i det, skriver det seg selv.
At intervjuet med Jon Fosse startet med svettetokter, er ikke Fosses skyld. Avtalen måtte fremskyndes, og hans nye bok, «Septologien», var ikke ferdiglest da jeg møtte den verdenskjente forfatteren og dramatikeren kledd i svart og med grånende hår i hestehale, innerst på stamkafeen nær skolen til ett av hans seks barn, seks er det blitt, i Oslo et sted.
Men praten begynte greit, gudskjelov, med at forfatteren, som fyller 60 år, nevnte noe om hverdagsrutiner og livet som småbarnsfar. Jeg noterte. Og Fosse bemerket vennlig, men bestemt, at ingenting av dette skulle med i intervjuet.",657
"Kinkige spørsmål under avslutningen av G7-toppmøtet
FOTO: AP / NTB scanpix President Donald Trump og Tysklands statsminister Angela Merkel møttes under G7-ledernes fotoseanse søndag. Mandag skal de diskutere Iran og andre spørsmål på tomannshånd.
President Donald Trump er en ihuga motstander av overnasjonale avtaler. Han har trukket USA fra Parisavtalen om å begrense den globale oppvarming – en avtale han har omtalt som «urettferdig, ineffektiv og veldig, veldig dyr».
Før han satte seg på flyet til Biarritz, langet han også ut mot Frankrike og truet med å innføre høyere tollsatser på fransk vin som svar på landets skattlegging av amerikanske teknologigiganter som Google, Apple, Facebook og Amazon.
Forsonende vert
Frankrikes president Emmanuel Macron har så langt under møtet inntatt en forsonende rolle som vert og håper at G7-landene skal fremstå som samlet i viktige spørsmål.
For å sikre dette har han unnlatt å forberede et utkast til felles slutterklæring, åpenbart med fjorårets toppmøte i friskt minne.
Under møtet i Quebec satte Trump seg da på bakbeina og var fornærmet fordi Canadas statsminister Justin Trudeau kritiserte handelspolitikken hans.
På tomannshånd
Samtidig med toppmøtet finner det sted en rekke møter der G7-landenes ledere setter seg ned med hverandre på tomannshånd.
Mandag møter Trump Tysklands statsminister Angela Merkel, som heller ikke har nølt med å kritisere den amerikanske presidenten de siste årene.
Trump er trolig misfornøyd med at Tyskland – i likhet med Frankrike, Storbritannia, EU, Russland og Kina – ikke vil slutte opp om hans harde linje overfor Iran, men i stedet slår ring om atomavtalen med landet.
Tyskland har også sagt nei til å delta i en USA-ledet flåtestyrke i Persiabukta.
Overraskende
Søndag ankom Irans utenriksminister Mohammed Javad Zarif overraskende Biarritz, der han møte Macron og andre franske tjenestemenn, men det er ikke kjent hva som kom ut av disse møtene.
Zarif møtte ikke Trump, som derimot diskuterte brexit og andre spørsmål med britenes nye statsminister Boris Johnson.",583
"Stiftelse med en av Norges rikeste på laget skal utfordre Darwins evolusjonsteori
Skipsreder Einar Rasmussen har bidratt med midler til stiftelse som skal spre informasjon og såkalt intelligent design. (Foto: Tor Erik Schrøder/NTB Scanpix)
Stiftelsen BioCosmos med informatikkprofessor Steinar Thorvaldsen skal spre budskapet om at verden ikke er blitt til ved evolusjon alene, men med et bestemt formål. Teorien om intelligent design går ut på at naturen er så finstemt at evolusjonen ikke kan ha skjedd tilfeldig, men er et resultat av ingeniørkunst, skriver Vårt Land.
– Intelligent design kommer fra nye, vitenskapelige oppdagelser, ikke fra å tolke gamle, religiøse tekster, sier Thorvaldsen.
Bidrar med 15 millioner kroner
Tirsdag ble BioCosmos sin nettside lansert. Målgruppen er ungdom og unge i alderen 15 – 25 år.
Med på laget har stiftelsen fått skipsreder Einar Johan Rasmussen fra Kristiansand. Ifølge tidsskriftet Kapital er han Norges 27. rikeste med en formue på åtte milliarder kroner. Han har bidratt med 15 millioner kroner, som er stiftelsens egenkapital.
– Uten faglig tyngde ville det ikke hatt noen hensikt. I senere tid har jeg begynt å lese adskillig mer om dette og er blitt overbevist om at verden og livet er skapt og ikke er et resultat av tilfeldigheter, sier den kristne rederen til avisen.
– I beste fall snakk om noen få prosent
Dag Erlandsen er daglig leder i BioCosmos. Han sier stiftelsen ønsker å være en motvekt til en ateistisk tradisjon innenfor vitenskapen, men at det ikke nødvendigvis dreier seg om et kristent gudsbilde.
Forfatter Bjørn Are Davidsen har skrevet bøker hvor darwinisme er holdt opp mot kristendom. Han ser ikke tegn til at det blir mindre oppslutning rundt darwinisme.
– Det er ikke vanskelig å finne noen vitenskapsfolk som avviser evolusjonsteorien, men i forhold til hvor mange vitenskapsfolk som finnes i verden, er det i beste fall snakk om noen få prosent, antagelig om promille, sier han til Vårt Land.",510
"Senatet vil stemme over demokratenes ambisiøse klimaplan
Senator Ed Markey omfavner representant Alexandria Ocasio-Cortez på en pressekonferanse foran Capitol Hill i forbindelse med fremleggelsen av Demokratenes klimaplan Green New Deal. (Foto: Alex Wong/Getty Images/AFP/NTB Scanpix)
Klimaplanen har som mål å bekjempe klimaendringer ved å få amerikansk økonomi vekk fra fossilt brennstoff og over til fornybare energikilder. Planen er dels oppkalt etter Franklin Roosevelts historiske reformprogram «New Deal» under den store depresjonen på 30-tallet.
Senatets leder Mitch McConnell og andre republikanere er motstandere av planen, men vil tvinge demokratiske senatorer, blant dem presidentkandidater til 2020-valget, til å ta stilling til en reformplan republikanere mener vil knuse amerikansk økonomi.
– Den kommende voteringen, som ikke har fått noen fastsatt dato ennå, vi gi alle senatorer en mulighet til å gjøre sin mening om Green New Deal kjent for det amerikanske folket, sier McConnell.
– En valgsak for landet
Klimaplanen støttes av demokrater som Cory Booker, Kirsten Gillibrand, Kamala Harris, Elizabeth Warren og Amy Klochubar, samtlige blant demokratenes presidentkandidater for 2020.
Planen skisserer ikke bare en overgang fra olje og kull til vind- og solkraft, med mål om at all amerikansk energietterspørsel skal dekkes av fornybar energi. Den er også en sosial reform som dekker helsetjenester, utdanning, jobbsikkerhet og infrastruktur.
– Dette er nå en valgsak for hele landet. Den grønne generasjonen har reist seg, og den ønsker en løsning, sier den demokratiske senatoren Ed Markey.
- Sosialisme
Republikanere har framstilt reformplanen som «sosialisme», en vinkling president Donald Trump var innom under sin tale om rikets tilstand forrige uke. Den republikanske senatoren John Barrasso sier klimaplanen er en «hard venstresving» fra demokratene i forkant av 2020-valget.
– For meg er dette bare veldig ekstremt. En stor statlig overtakelse av økonomien maskert som klimapolitikk, sier han.
Trump har ved flere anledninger uttrykkt tvil rundt klimaendringer, og har tatt avstand fra klimatiltak som kan true administrasjonens innsats for «energidominans» i verden.",508
"Brann på Ranheim Papirfabrikk
Trondheim 24. juli 2019 Brann hos Ranheim Paper & Board AS Foto: Morten Antonsen
Trondheim 24. juli 2019 Ole-Petter Smørsgård, fungerende brigadeleder Trøndelag brann og redningstjeneste. Brann hos Ranheim Paper & Board AS Foto: Morten Antonsen
HELSE PÅ STEDET: Brann hos Ranheim Paper & Board AS. To arbeidere ble evakuert, hvor den ene ble sendt til sjekk. Foto: Morten Antonsen
Politiet i Trøndelag sin twitterkonto meldte om brannen kl. 19.25 onsdag.
Nødetater rykket ut til stedet.
Politiet opplyste i en twittermelding kl. 19.33 at brannen var i en kjeller tilhørende produksjonslokalet.
Håvard Høyem fra politiets operasjonssentral opplyste om at brannen kom under kontroll, men at skadeomfanget var ukjent.
- Teknikere blir sendt til stedet torsdag for å gjøre videre undersøkelser om årsak til brannen og skadeomfang, sier Bernt Tiller fra politiets operasjonssentral.
Automatisk brannalarm
Ole-Petter Smørsgård var innsatsleder på stedet. Han forteller at brannen ble oppdaget og varslet av fabrikkens automatiske brannvarslingssystem.
- I utgangspunktet ble en av vognene våre tilkalt hit på en automatisk brannalarm, sier Smørsgård
På vei til fabrikken, oppdaget en av arbeiderne der at brannen var under utvikling. Det ble da full utrykning med to biler ekstra.
Ved ankomst ble røykutviklingen identifisert til å være i en produksjonshall hvor produktene tørkes.
- Akkurat der hvor brannen tilløp var det allerede en god del varme. Vi fikk en liten utfordring der, men fikk raskt kontroll, sier Smørsgård.
En sendt til legesjekk
Det var få på jobb i fabrikken, og det er ikke meldt om noen personskader. To ble evakuert fra området, og den ene av de ble sendt til helsesjekk.
- En av de to som ble evakuert pustet inn litt røyk, men ellers står det bra til med begge de evakuerte.
Smørsgård vil ikke kategorisere branntilløpet som alvorlig, ettersom det ikke stod om liv.
- Det er mest alvorlig på den økonomiske fronten. Forhåpentligvis er det ikke snakk om lang produksjonsstopp, avslutter Smørsgård.
Klokken 20:15 var det kun en vogn igjen på området. Brannen var slukket.
Tips oss! Har du opplysninger, bilde eller video?
Telefon: 464 07 200 E-post: webred@adresseavisen.no",563
"Amerikansk ektepar: – Det kunne ha blitt en forferdelig tragedie
Amerikanske David og Ruth McIntyre fra nær Seattle i staten Washington er lykkelig over å være i live og kan ikke få rost mannskapet på Viking Sky nok.
NTB - Terje Pedersen og Oda Ertesvåg
– Vi er veldig takknemlige over å være i live. Kapteinen på skipet fortjener en medalje, han reddet oss og det var ikke en enkel jobb, sier Ruth McIntyre til NTB.
– Vi vil være takknemlige overfor det norske folk til evig tid, sier ektemannen David.
Lørdag ettermiddag opplevde ekteparet fra Seattle i USA marerittet da motorene på cruiseskipet Viking Sky sluttet å virke.
– Det var som en syklon kom over vannet, og skipet fikk flere slag og mistet all kraft, forklarer Ruth.
Stor dramatikk
På havet var det bølger på opp mot 15 meter, vind opp mot liten storm, og på et tidspunkt var cruiseskipet bare 100 meter fra å grunnstøte.
– Vi drev mot et skjær, og vi har blitt fortalt at dersom vi hadde truffet det, så kunne skipet ha kantret. Det kunne ha blitt en forferdelig tragedie.
Video fra passasjerer om bord viser stor dramatikk, kraftige bølger, løse møbler og takplater.
Det var 1.373 personer om bord da Viking Sky fikk motorstans ved 14-tiden lørdag. Rundt 470 passasjerer ble heist om bord i helikoptre i en omfattende redningsaksjon, beskrevet av 330-skvadronen på Sola som så omfattende at den «balanserte på kanten av hva de kunne klare».
– We made it
Om bord på cruiseskipet var de fleste passasjerene eldre folk fra USA, Storbritannia og Canada. De var på vei fra et såkalt nordlys-cruise i Nord-Norge til Stavanger.
Ved 16.20-tiden søndag la cruiseskipet Viking Sky endelig til kai 26 timer etter motorhavariet, og et svært strabasiøst døgn.
– We made it, ropte noen av passasjerene da de ankom Molde.
Med passasjerer vinkende på dekk og jubelrop fra fremmøtte på kaia, var skrekkdøgnet til havs på cruiseskipet endelig over.",488
"Operatører nedjusterer egne forventninger til oljeinvesteringer
Oljeinvesteringene kan ta seg opp i 2019. (Foto: Aleksander Nordahl)
Det viser ferske tall fra SSB. Tallene viser også at forventningene til 2020 ligger på 158,5 milliarder kroner.
«Dette er en oppgang på 9 prosent sammenlignet med tilsvarende tall for 2019, gitt i 1. kvartal 2018», skriver SSB.
Byrået mener likevel denne kraftige veksten bør tolkes med forsiktighet.
«Siden fullstendigheten i leteanslagene for 2020 nå er bedre enn i anslagene gitt for 2019 for et år siden, blir veksten som her indikeres for 2020 kunstig sterk», skriver SSB.
Dette er første gang SSB publiserer anslag for 2020 allerede i første kvartal.
I 2018 ble de totale investeringene i olje og gass på 151,8 milliarder kroner. Dette var vekst på to prosent siden året før. Forventningene til 2019 er dermed vesentlig høyere enn det som ble investert i fjor.
Lavere enn Norges Bank ventet
Den nominelle investeringsveksten kan ventes til 7,9 prosent i 2019.
Handelsbanken skriver i sin morgenrapport torsdag at de tror på en realvekst i oljeinvesteringene på omtrent seks prosent i år.
«Det er lavere enn anslagene til Norges Bank (10,5 prosent) og Oljedirektoratet (13 prosent). I pressemeldingen noteres det at det forventes at flere PUD-er (Plan for Utvikling og Drift) vil leveres senere i år, noe som vil trekke anslaget for 2019 opp», skriver Handelsbanken.
I sum var tallet likevel noe svakere enn ventet for 2019, ifølge banken, som mener det representerer en liten nedside for bnp-anslaget til Norges Bank.
– Bekrefter oppturen
Karl Eirik Schjøtt-Pedersen, administrerende direktør i Norsk olje og gass, er svært fornøyd med de ferske tallene.
– SSBs prognoser viser at det er sterk optimisme i næringen. Næringen gir aktivitet i hele Norge, sysselsetter godt over 170.000 og er Norges desidert viktigste. Derfor er det så gledelig at SSBs tall nok en gang bekrefter oppturen i olje og gass, sier han i en pressemelding.
I årene fra 2014 til 2017 sank investeringene drastisk som følge av en kollaps i oljeprisen. Nå kan det se ut til at dette vil ta seg opp igjen. Slik har investeringene utviklet seg:",518
"KrF-ere melder seg ut i protest
Odd Anders With er en av dem som melder seg ut av Krf etter at partiet gikk med i regjering med Frp. (Foto: Tor Richardsen NTB Scanpix)
I et åpent brev signert seks KrF-medlemmer fra Suldal, Stavanger, Sandnes, Forsand og Sola står det at å sitte i regjering «med ytre høyrefløy gjør noe med KrF sin sjel».
Blant avsenderne er Svein Helgesen, tidligere vararepresentant på Stortinget for KrF, og Ole Tom Guse, tidligere ordfører i Forsand, skriver Stavanger Aftenblad.
– KrF er fortsatt partiet mitt, som står for den politikken jeg er mest enig i. Men det blir vanskelig for meg å måtte svare for de politiske vedtakene KrF må gå med på i regjering, sier Ole Tom Guse til avisen.
I brevet kommer det fram at de som medlemmer «ikke lenger kan identifisere seg med og støtte et politisk prosjekt basert på kompromiss med de andre tre partiene fra dag til dag, skriver Dagen. De understreker at det ikke er lett for dem å forlate partiet.
Tar konsekvensen
I tillegg har også Odd Anders With i Trøndelag KrF valgt å melde seg ut av partiet, skriver Adresseavisen. Han sier til avisen at han underveis i regjeringsforhandlingene har tippet at det var 80 prosent sjanse for at KrF ville ende i regjering.
– Men jeg valgte å tro på de siste 20 prosentene og ikke gi meg før målstreken. I kveld passerte vi målstreken, og som en konsekvens av det har jeg meldt meg ut nå i kveld, sier With. Trønderen var en av de «røde» delegatene i KrF, som støtte avgåtte partileder Knut Arild Hareide ønske om å gå inn i regjeringsforhandlinger med Arbeiderpartiet i fjor høst.
Tar ikke gjenvalg
En annen som tar konsekvensen av at KrF har sagt ja til å gå i regjering med Frp, er Dag Sele, fylkesleder i Hordaland KrF og sentralstyremedlem i partiet. Han var en av dem som stemte mot regjeringsplattformen. Han sier til NRK han trekker sitt kandidatur for en ny periode som sentralstyremedlem. Han skal imidlertid fortsette som medlem av partiet.",527
"CNN: Det hvite hus legger opp til unntakstilstand og syv milliarder dollar til muren
MUREN: Prototyper på muren mot Mexico i San Diego. President Donald Trump har egentlig krevd 5,7 milliarder dollar for å få den bygget. Nå viser papirer CNN sitter på at Det hvite hus vurderer å erklære unntakstilstand ved grensen for å få bygget muren og bruke så mye som syv milliarder dollar på den. FOTO: Elliott Spagat, AP / NTB scanpix
Presidenten har tidligere flørtet med tanken om å omgå den fastlåste konflikten med Kongressen ved å erklære unntakstilstand og finansiere den omdiskuterte grensemuren slik.
Nå opplyser CNN at kanalen har sett dokumenter og at de etter en gjennomgang av disse vurderer det dit hen at Det hvite hus er i ferd med å gjøre realitet av dette. Trumps rådgivere skal fortsatt være delt i synet på saken, men Det hvite hus har altså gått videre med å skissere planene for hvordan alternative planer kan omgå Kongressen.
– Den enorme mengden fremmede som ulovlig kommer inn i USA hver dag, er en direkte trussel mot sikkerheten til vår nasjon og utgjør et nasjonalt krisetilfelle, heter det blant annet i utkastet til presidentens erklæring.
– Derfor vil jeg nå, Donald J. Trump, med myndigheten jeg fikk fullmakt til ved grunnloven og USAs lover, inkludert den nasjonale loven om unntakstilstand, herved erklære at en nasjonal unntakstilstand eksisterer ved den sørlige grensen til USA, heter det i utkastet.
En ansatt i administrasjonen opplyser til CNN at papirene sist ble oppdatert i forrige uke.
Ifølge alternativene som vurderes kan administrasjonen komme til å kreve 681 millioner dollar fra statskassen, 3,6 milliarder dollar fra reserver satt av til militære konstruksjoner, 3 milliarder dollar fra Pentagons ikke-militære byggefond og 200 millioner dollar fra departement for innenlandssikkerhet.
Forsvarsdepartementet henviser forespørsel om kommentar til Det hvite hus, som så langt ikke har besvart CNNs spørsmål i saken.",668
"Kjedekollisjon ga lange køer på E18
Politiet melder på Twitter at bilberging er utført, og at samtlige kjørefelt er åpnet for normal trafikk etter hendelsen i inngående kjøreretning ved Drengsrud i Asker.
Det var likevel lange køer som følge av dette inn mot Oslo i morgentrafikken mandag.
Totalt fem biler var involvert i hendelsen. Alle bilene kjørte i samme retning. En person har smerter i nakken.
Litt senere meldte politiet på Twitter at en buss har kollidert med en lastebil på Billingstadsletta i Asker. Bussen fikk store materielle skader, men ingen personer ble skadet i hendelsen. Det er trafikale problemer på stedet.
Glatte veier
I morgentimene mandag meldes det om mange trafikkulykker flere steder, skriver NTB. Meteorologisk institutt har sendt ut farevarsel og politiet ber bilister kjøre forsiktig.
Både på Østlandet, på Sørlandet, i Møre og Romsdal og i Finnmark melder Meteorologisk institutt om at det kan være vanskelige kjøreforhold mandag morgen.
Over hele landet
For Møre og Romsdal, Trøndelag og kyst- og fjordstrøkene i Vest-Finnmark er det sendt ut farevarsel om kjøreforholdene.
Et større snøfall søndag ettermiddag er årsaken til de vanskelige kjøreforholdene i de to første fylkene, mens i Finnmark er det et lavtrykk som treffer land, kombinert med sterk vind, kraftige snøbyger og snøfokk som fører til vanskelige kjøreforhold.
Politiet advarer
På riksvei 65 i Surnadal frontkolliderte to personbiler ved åttetiden, melder politiet, som opplyser om en god del snøslaps langs veien. De to personene i bilene ble kjørt til legevakt for sjekk.
Også i Agder melder politiet om glatt veibane på E18. Det har vært trafikkulykker både i Grimstad, Mandal, Omre, Lillesand og Kristiansand, men det er ikke meldt om alvorlige skader. Politiet i Agder advarer dog mot glatte veibaner og ber bilister om å kjøre forsiktig.
Også Vest politidistrikt melder om glatte veier i Bergen og omegn.
Totalt 5 biler er involvert i hendelsen. Alle bilene har kjørt i samme retning. En person har smerter i nakken. Bilberging er fullført, samtlige kjørefelt er åpnet for normal ferdsel.
— OPS Politiet Oslo (@oslopolitiops) October 28, 2019",618
"Laveste temperatur i Trondheim så tidlig på høsten på 67 år
Kaldluftsutbruddet fra Arktis sørget for de laveste temperaturene i deler av Trøndelag så tidlig på høsten på 67 år. Foto: wxcharts.eu
Aller kaldest var det på Røros hvor gradestokken viste - 8,2 grader på det laveste, kaldest i landet. Det er den laveste temperaturen i Bergstaden per 1. oktober siden 2010. Da ble det målt - 8,5 grader allerede 28. september. Rekorden for laveste temperatur per 1. oktober er - 11,3 grader 26. september 1968.
Kaldest siden 1952 i Trondheim
I alt ble det målt minusgrader 29 steder. Mest bemerkelsesverdig var temperaturene ved flere målesteder i Trondheim.
Saupstad registrerte - 3,1 grader, Lade - 2,5 grader og Voll - 2,1 grader på det kaldeste. Dette er det kaldeste som er målt i Trondheim så tidlig på høsten siden 1952. Temperaturen på Saupstad er den nest laveste i Trondheim per 1. oktober siden målingene begynte i 1870.
Bare - 3,5 grader 24. september 1952 er kaldere.
Kaldere i Trondheim enn i Longyearbyen
Det sier litt om kuldeutbruddet når det var kaldere i Trondheim enn i Longyearbyen på Svalbard (- 2,9 grader) Sølendet var nest kaldest i Trøndelag med - 7,7 grader og Trollheimen - Storhornet tredje kaldest med - 6,3 grader.
Kaldest i Trøndelag natt til tirsdag
1. Røros - 8,2 grader
2. Sølendet - 7,7
3. Trollheimen - Storhornet - 6,3
4. Meråker - Vardetun - 5,2
5. Saupstad - 3,1
6. Selbu - 2,8 0. Gartland - 2,6
7. Lade - 2,5
8. Overhalla - Skogmo - 2,3
9. Værnes - 2,3
Kaldest i landet natt til tirsdag
1. Røros - 8,2 grader 0. Sølendet - 7,7
2. Juvasshøe - 7,7 0. Juvflyve - Mimisbrunnr klimapark - 7,1
3. Trollheimen - Storhornet - 6,3
4. Drevsjø - 6,1 0. Snøheim - 5,6
5. Meråker - Vardetun - 5,2
6. Sognefjellhytta - 4,5
7. Trysil - Nordre Kanken - 4,3
8. Røldalsfjellet - Elvershei - 4,3",572
"Dømt for voldtekt av jente under 10 år
Ifølge dommen skjedde overgrepene i en kommune i Trøndelag over en periode på rundt ett år. Hendelsene ligger noen år tilbake i tid. Den dømte mannen er i dag i 60-årene, mens den fornærmede jenta var under 10 år gammel da overgrepene skjedde.
I tillegg til fengselsstraffen på seks år og sju måneder, må mannen betale 250 000 kroner i oppreisning til jenta.
- Jenta og hennes familie har det veldig vanskelig etter det som har skjedd. Han har brukt jentas hengivenhet til dyr for å lokke henne, sier jentas bistandsadvokat Gunhild Oftedal til VG.
Til samme avis sier statsadvokat Unni Sandøy at de er fornøyd med å ha fått medhold i det mest vesentlige.
- Kan ha vært et lett offer
I dommen står det at mannen over tid aktivt bearbeidet forholdet til jenta og opparbeidet et tillits- og avhengighetsforhold. Retten viser blant annet til at mannen ga henne gaver og lokket med at hun skulle få leke og stelle med dyr han hadde tilgang til.
- Retten forstår det slik at fornærmede, på grunn av ønsket om å være sammen med dyrene, kan ha vært et lett offer for tiltales tilnærmelser, står det i dommen.
Det står også at retten mener jentas tilknytning til mannen kan «ha gjort det vanskelig å fortelle om overgrepene».
Beslag av mannens datautstyr viste blant annet en søke- og chattehistorikk som støtter fornærmedes forklaring. Den dømte mannen søkte blant annet på følgende: «når er ei jente utviklet til sex.»
Flere sexleketøy og ei hagle
Ifølge dommen har jenta slitt både psykisk og fysisk etter overgrepene, og at hun «har gitt uttrykk for at hun ikke kan glemme det som har skjedd.»
Mannen ble også dømt for «å ha foretatt seksuell handling med barn under 16 år» og «for å ha foretatt seksuell handling med noen som ikke har samtykket til det. Disse handlingene dreier seg om to andre fornærmede.
Det ble inndratt en rekke sexleketøy samt en hagle fra mannen. Christian Wiig, som er mannens forsvarer, sier at dommen ankes.",556
"Svein Otto Nilsen (PP) om sykehjem på anbud: Hvorfor fikk ikke en stiftelse drive Risvollan helse- og velferdssenter?
Er enig: Gruppeleder Svein Otto Nilsen fra Pensjonistpartiet deler mye av kritikken fra Opoku/Skjøtskift. Ifølge Nilsen har det de siste årene vært et lukket rådhus hvor det meste holdes i det lukkede rom. Foto: Morten Antonsen
Svein Otto Nilsen
Jeg skjønner ikke at Formannskapet besluttet at driften av Risvollan helse- og velferdssenter skal drives i egenregi av Trondheim kommune. I over et halvt år har Fagforbundet Trondheim jobbet tett på rådmann og de politiske partiene for å unngå privatisering. Arbeiderpartiet, SV og MDG var de partiene som sørget for at vedtaket ble fattet om at stiftelser som Tordenskiold-stiftelsen ikke skulle få drive det nye helse- og velferdssenteret.
Interessert i debatt og meninger? Les flere saker her.
Pensjonistpartiet kaller det ikke privatisering når stiftelser får mulighet til å drifte flere sykehjem istedenfor Trondheim kommune. Jeg trodde Arbeiderpartiet var positiv til stiftelser, men der tok jeg feil. Kystad helse- og velferdssenter med Else Skjeldam i førerstolen fikk 5,7 av 6 på bruker- og ansatteundersøkelsen og er med det byens mest populære sykehjemsenhet.
Dette viser at stiftelser absolutt fortjener å bli satset på også i Trondheim kommune.
LES KRONIKKEN: Vi er bekymret for hundre ansatte ved sykehjem hvis politikerne setter det ut på anbud
Kystad har en veldig bra sykepleierdekning og et lavt sykefravær. Turnusen er dekket med sykepleiere. De har dessuten dedikerte helsefagarbeidere som er glad i jobben sin og yter nesten over evne. Og så bruker de mye sykepleierstudenter som blir stabile helgevakter. Dette gjør at pasienter og pårørende treffer de samme personene hele tiden.
Jeg er skuffet over flertallet i formannskapet som avviste mulighetene for at Stiftelser kunne få drive dette nye sykehjemmet på Risvollan.
Adresseavisen ønsker en åpen og saklig debatt. Våre debattfelt er åpne 07-00 hver dag. Les debattreglene her.",549
"Avlyser og forhandler
AVSLYSER: Venstreleder Trine Skei Grande med lokale partifolk i Trondheim ved en tidligere anledning. Dagens planlagte besøk er avlyst. I stedet blir det forhandlinger om ny bomskisse i Oslo. Fra venstre: Erling Moe, Trine Skei Grande, Tove Eivindsen, Jon Gunnes, Torgeir Anda Foto: Vegard Eggen
De siste dagene har regjeringspartiene forgjeves forsøkt å bli enige om den nye bompengeskisse. Mens Frp ga sitt klarsignal søndag, har Venstre nektet å gå med på skissen som Solberg la frem forrige helg.
Venstre har lagt en rekke nye krav på bordet, men Frp har slått fast at ikke vil forhandle mer.
Statsminister Erna Solberg har derfor denne uken ført separate samtaler med KrF og Venstre på den ene siden og Frp på den andre.
Avlyser Trondheim
Fredag morgen ble det kjent at statsministeren avlyser sitt valgkampopplegg i Porsgrunn, noe SMK nå bekrefter.
Adresseavisen får nå bekreftet at også Venstres leder Trine Skei Grande avlyser sitt valgkampopplegg i dag.
Etter planen skulle hun besøkt Trondheim i ettermiddag, med arrangementer både ved Rosendal teater og med lokale venstrepolitikere etterpå.
Venstres krav
At partilederne nå holder seg i hovedstaden, tyder på at man er et godt stykke unna enighet.
Til tross for statsminister Erna Solberg har vært tydelig på at «ingen kan stille ultimatum», har Frp-leder Siv Jensen helt siden søndag gjentatt at hun ikke vil forhandle videre med de øvrige tre partiene.
Torsdag kveld ble det kjent gjennom lekkasjer til Aftenposten at Venstre har formulert en serie nye krav for å gå med noen bomskisse.
Onsdag kveld møttes partilederne Venstre, KrF og Høyre i statsministerboligen for nok et krisemøte om bompengestriden i regjeringen. Frp-leder Siv Jensen deltok ikke i møtet.
I statsministerboligen onsdag fikk statsminister Erna Solberg overlevert fire absolutte krav fra Venstres stortingsgruppe:
70-prosenten viser til hovedkravet i den mye omtalte skissen - som Frp ga sin tilslutning til søndag - om at staten øker sitt bidrag i finansieringen av storbypakkene fra 50 til 70 prosent.
Følg vår nye serie: Trøndelag stemmer
LES ALT OM VALGET PÅ VÅRE SAMLESIDER",568
"Italienske medier: Mulla Krekar dømt til tolv års fengsel
Mulla Krekar i Oslo tingrett da han i 2016 ble fremstilt for varetektsfengsling på grunn av fare for at han ville unndra seg rettsforfølgelse i Italia. Her med sin advokat Brynjar Meling. Foto: Gorm Kallestad / NTB scanpix
Overfor VG omtaler Meling dommen som «juks og fanteri».
– Mulla Krekar har ikke hatt mulighet til å legge fram bevis, fått forklart seg, eller fått snakket med advokaten sin. Italia fremstår som en bananrepublikk, og enhver oppegående person, med mindre man er justisminister for Fremskrittspartiet, som har litt kjennskap til rettsstaten, vil avsløre dette som et politisk makkverk, sier han til avisen.
Meling sier at alle ankemuligheter skal prøves.
Ikke fått utleveringsbegjæring
Pressevakt Raheela Chaudhry i Justisdepartementet skriver i en epost til NTB at de tar dommen mot Krekar til etterretning.
På spørsmål om en mulig utlevering av Krekar svarer hun at dommen ikke er rettskraftig og at den kan påankes.
– På nåværende tidspunkt foreligger det ingen utleveringsbegjæring fra Italia i saken, skriver Chaudhry.
Fem andre dømt
De fem andre tiltalte i saken er dømt til mellom sju og et halvt og ni års fengsel, skriver Rai News.
Najmuddin Faraj Ahmad, kjent som mulla Krekar, ble sammen med en rekke menn pågrepet 12. november 2015. Pågripelsene inngikk i en koordinert aksjon satt i verk av italiensk politi.
Mener han var leder
Italienske myndigheter hevder Krekar leder et terrornettverk kalt Rawti Shax med tilknytning til Den islamske staten (IS). Italiensk politi mener Krekar var lederen for 16 andre kurdiske irakere og kosovoalbanere som alle ble pågrepet under aksjonen.
Aktor ba om ti års fengsel for Krekar og åtte år og seks måneders fengsel for to medtiltalte, mens det ble bedt om sju år for tre andre, ifølge italienske Rai News.
Utsatt en rekke ganger
Siden 2003 har mulla Krekar stått oppført på FNs terrorliste. Der er han utpekt som grunnlegger av den islamistiske gruppen Ansar-al-Islam som sto i kontakt med al-Qaida og med Osama bin Laden.
Krekar ville ikke reise til Italia for å delta i rettssaken.
Rettssaken mot Krekar i Italia er blitt utsatt en rekke ganger.",439
"Konspirasjoner om kraftpolitikken
I 26 punkter kommer han med en rekke feilaktige påstander. Å gå inn på hver av dem vil ta for mye spalteplass, men for å ta tak i fire av dem: Norge kommer ikke til å eksportere minst halvparten av vannkraften til Europa. Det aller meste av kraften vår vil fortsatt bli brukt i Norge. Strømprisen kommer ikke til å bli flerdoblet. Utbyggingen av vindkraft skjer ikke for å kompensere for “et planlagt kraftunderskudd”. Smarte strømmålere (AMS) installeres ikke av hensyn til vindkraft. De vil heller ikke tvinge husholdningene til å lage mat sent på kvelden, men bidrar til at vi unngår å bygge mer kostbart strømnett enn nødvendig.
I 2018 ble det produsert snaut 146 terawattimer (TWh) kraft i Norge. Av dette ble rundt ti TWh eksportert. Det aller meste av kraften ble altså brukt i Norge. Slik vil det fortsatt være. De to kraftkablene til Storbritannia og Tyskland som er under bygging vil øke eksportkapasiteten med i underkant av ti prosent av totalproduksjonen. Samtidig øker mulighetene for å importere strøm når vi trenger det, som tilfelle var i fjor sommer.
Vannkraften står for rundt 96 prosent av den samlede kraftproduksjonen i Norge. Vindkraft står for rundt to prosent. Om noen år vil den utgjøre rundt ti prosent av totalproduksjonen. Norges vassdrags- og energidirektorat, NVE, arbeider for tiden med en nasjonal ramme for vindkraft. Formålet er å styre lokaliseringen av vindkraft til de mest egnede områdene, og å skjerme sårbare og særlig konfliktfylte områder. Den er ikke en utbyggingsplan med tallfestet mål.
Handegård skriver at Norges vannkraftressurser har tjent arbeidsliv og husstander på en fortreffelig måte i hundre år. Det er helt riktig, og skyldes at ressursene har blitt forvaltet på en klok måte. Tidligere beslutninger tok hensyn til datidens utfordringer. Nå må vi ta hensyn til dagens realiteter. Vi bruker strøm på nye måter når elbiler og ferger skal lades. Nye teknologier kommer på banen og energisystemene i landene omkring oss endrer seg når klimagassutslippene skal reduseres. Å sikre at kraftressursene våre forvaltes like klokt i årene som kommer er nettopp det energipolitikken legger opp til.",683
"Tre angrepsspillere ferdig i Rosenborg
FOTO: Rune Petter Ness / Adresseavisen Yann-Erik de Lanlay har spilt sin siste kamp for Rosenborg.
Yann-Erik de Lanlay (27) har spilt sin siste kamp i Rosenborg-trøyen. Kontrakten hans går ut ved nyttår, og den blir ikke forlenget.
Det melder RBK.no mandag formiddag.
– Vi ønsker å takke Yanni for innsatsen over flere år i Rosenborg. Han har vært en viktig bidragsyter og vunnet mange titler. Nå var imidlertid tiden moden for å finne nye utfordringer. Yanni er en super gutt som vi ønsker lykke til i fortsettelsen, sier trener Eirik Horneland til klubbens hjemmeside.
Noen timer senere bekreftet Viking at de er hans nye klubb.
– Jeg har alltid ønsket å komme tilbake til Stavanger på et tidspunkt, og nå åpnet det seg en mulighet for akkurat det. Jeg har fått være med på mye i Rosenborg de siste årene, og håper å kunne bruke litt av den erfaring til å styrke prosjektet i Jåttåvågen ytterligere. Det er noe på gang både i Viking og i byen, sier han.
Over 100 kamper
27-åringen kom til Rosenborg sommeren 2015 og spilte 111 kamper for klubben. Han ble stående med 15 scoringer.
I høst ble det kjent at Yann-Erik de Lanlay takket nei til trondheimsklubbens kontraktsforslag. Da sa han følgende til Adresseavisen:
– Det har litt med spilletid å gjøre. Først og fremst om det.
De Lanlays agent, Tore Pedersen, uttalte i samme intervju at det fantes interesse fra andre klubber.
Viking-trener Bjarne Berntsen ville i midten av november ikke svare på om han har snakket med Yann-Erik de Lanlay om en mulig retur til gamleklubben. Men:
– Det vil alltid være kjekt å få sånne kvalitetsspillere i mørkeblått, sa Berntsen.
Forlenger ikke låneavtaler
Rosenborg-trener Eirik Horneland bekrefter også til klubbens hjemmeside at to andre spillere er ferdige i klubben.
Både David Akintola (23) og Bjørn Maars Johnsen (28) har låneavtaler som går ut ved nyttår, men disse blir ikke fornyet.",613
"Veireno-sjefen erkjenner straffskyld
Jonny Enger, her fotografert ved en tidligere anledning. (Foto: Gunnar lier)
Den tidligere Veireno-sjefen har dermed endret stilling grunnleggende i forhold til den han inntok da saken hans gikk for Follo tingrett. Da nektet han straffskyld og påberopte seg nødrett for en lang rekke tiltalepunkter for brudd på arbeidsmiljøloven.
– Han erkjenner fullt ut skyld for den overtiden han har godkjent for å få søpla hentet, sier advokat John Christian Elden til NTB.
Han tok over som Engers forsvarer etter den knusende dommen i Follo tingrett i september i fjor – den strengeste som er idømt for brudd på sikkerhets- og arbeidstidsbestemmelsene i norsk lovverk.
Søppelkaos i hovedstaden
Enger fikk ett år og tre måneders fengsel etter eskalerende overtidsbruk blant mannskapet som skulle hente søppel i Oslo og i ti kommuner i Vestfold i årene fra 2015 til 2017.
Engers eierselskap VT-gruppen, som eide Veireno, ble dømt til en foretaksstraff på 4,5 millioner kroner.
Da avfallet hopet seg opp i hovedstaden gjennom høsten 2016 og vinteren 2017, fikk Oslo kommune etter hvert over 30.000 klager fra byens innbyggere. Enger slo selskapet konkurs 22. februar i fjor. Da hadde Oslo kommune hevet kontrakten. Kort tid senere ble selskapet anmeldt av Arbeidstilsynet.
Tilsynet mente å kunne dokumentere over 2.000 brudd på arbeidsmiljøloven i de to fylkene.
– Bøter, ikke fengsel
Dommen var strengere enn aktor la ned påstand om. Enger selv har karakterisert dommen som absurd og erklærte raskt at den ville bli anket. Eldens hovedanliggende i ankesaken er å få straff i form av en bot, snarere enn ubetinget fengsel. Han mener det ikke finnes tilstrekkelig dekning for å utmåle så streng straff som Follo tingrett har gjort.
– Vi regner med at lagmannsretten vil få saken ned på jorda, og at tingrettens straff oppheves. Vi mener reaksjonen her skal være bøter på linje med det andre som bruker for mye overtid, får, sier Elden.
Borgarting lagmannsrett har satt av fem dager til ankebehandlingen.",507
"TV 2: Advokatfirma varsler massesøksmål på 90 millioner etter Viking Sky-hendelsen
Cruiseskipet Viking Sky fikk store problemer over Hustadvika i Møre og Romsdal lørdag 23. mars. Foto: Svein Ove Ekornesvåg / NTB scanpix
Advokatfirmaet Lipcon, Margulies, Alinsa & Winkleman mener cruiseskipet tok for stor risiko da det seilte inn i det som var et varslet uvær på vestlandskysten lørdag 23. mars, skriver TV 2.
Firmaet krever erstatning for økonomiske tap, samt erstatning for tort og svie. De har bedt om ti millioner dollar, rundt 90 millioner norske kroner, fordelt til alle som var om bord på skipet. Det uttaler advokat Michael Winkleman til Fox Business onsdag.
– Det er absolutt deres (Viking Sky) sin feil. Jeg håper inderlig ikke de gjorde det med vilje, men de lekte med passasjerenes liv, hevder Winkelman.
– Alt gikk som det skulle
Han representerer passasjerene som var om bord på cruiseskipet. Hadde skipet fulgt Hurtigrutens vurdering samme dag, kunne krisen vært unngått, mener Winkleman. På grunn av uværet denne lørdagen hadde Hurtigruten allerede innstilt sine avganger forbi Hustadvika, både sørgående og nordgående avganger.
En av de to losene som var om bord i Viking Sky, Inge Lockert, har reagert på spekulasjonene som kommer rundt motorhavariet.
– Noen har sagt at skipet ikke skulle gått over. Men dette er et fartøy som er over to hundre meter langt og ti meter bredere enn hurtigruten. Vi gikk gjennom seilasen med besetningen på forhånd og alt gikk helt som det skulle – inntil vi var fri for motor. Det er da problemene oppstår, sa statslosen til Vesterålen Online i slutten av mars.
27 til sykehus
Det var i 14-tiden lørdag 23. mars at cruiseskipet sendte ut en mayday-melding på Hustadvika i Fræna kommune i Møre og Romsdal om motorstans.
Årsaken var høye bølger rundt skipet og vind opp mot liten storm i området. Ifølge driftsansvarlig i Møre og Trøndelag Losoldermannskap var Viking Sky 100 meter fra å grunnstøte på Hustadvika.
Totalt ble 27 personer behandlet på sykehus etter hendelsen.",576
"Raja melder seg på i lederkampen i Venstre
Venstres Abid Raja kaster seg på i lederkampen i Venstre. Foto: Vidar Ruud / NTB scanpix
– Jeg kan bekrefte at jeg har meldt til valgkomiteen at jeg stiller meg til disposisjon, sier Raja til , etter at han deltok på et møte i jusstudentforeningen Mino. jur i Bergen.
– Siden jeg har levert mitt svar til valgkomiteen, synes jeg det nå er greit å informere om at jeg har stilt meg til disposisjon, sa han på møtet.
Han sier at de siden de andre kandidatene har gått offentlig ut og sagt at de har stilt seg til disposisjon er det naturlig at også han gjør det.
Raja fastholder at Trine Skei Grande bør få fortsette som partileder, så lenge hun ønsker det.
Grande mener hun er best
– Jeg står fast ved det, så lenge Trine selv ønsker det. Nå har lokallag og mange fylkeslag sendt inn sine innstillinger. Da blir det opp til valgkomiteen å innstille. Jeg har tillit til at de gjør en god jobb, sier han til VG.
Venstre-leder Trine Skei Grande sa tirsdag at hun er den beste kandidaten til å bringe partiet videre, og at hun har varslet sitt kandidatur til valgkomiteen.
De siste dagene har presset økt mot Venstre-ledelsen. NTBs oversikt viser at en rekke fylkeslag tar til orde for fornyelse. Men listen over kandidater er sprikende, og mange vegrer seg for å si noe offentlig.
Bergen Venstre ønsker Rotevatn
Aller tydeligst har Bergen Venstre, Venstrekvinnelaget og Unge Venstre vært. De vil alle ha statssekretær Sveinung Rotevatn som ny partileder, og stortingsrepresentant Guri Melby som nestleder. Begge sitter i dag i Venstres sentralstyre.
Fristen for å komme med innspill til valgkomiteen gikk ut sist søndag. Komiteen har frist til 6. mars med å komme med sin innstilling. Partiledelse velges på Venstres landsmøte 19. – 20. april neste år.",491
"Var på vei ut av laget, så slo han til
FOTO: Heiko Junge, NTB scanpix Erlend Bjøntegaard jubler for 2.-plassen i Anterselva og fortsatt plass på det norske verdenscuplaget.
ANTERSELVA: Han var fjorårets gjennombruddsmann i norsk skiskyting. Et par svært gode prestasjoner før OL og vips så var han på OL-laget. En bom var han unna gullet på sprinten i Pyeongchang.
Han hadde etablert seg på øverste nivå. Trodde han. Trodde alle. Men årets sesong har ikke blitt noen jubelsesong. En femteplass og en niendeplass var han alt han hadde å slå i bordet med.
På vei ut
Og det ble ikke et hardt nok slag i bordet til at trenerne Egil Kristiansen og Siegfried Mazet var imponert. Før verdenscupen dro til Anterselva fikk han beskjed.
– Hadde jeg ikke prestert i dag, så hadde jeg kanskje blitt kastet ut av laget, fortalte han etter løpet hvor han bare ble slått av umulige Johannes Thingnes Bø.
Landslagssjef Per Arne Botnan sa etter løpet i en litt mer spøkefull tone at de trolig måtte sette press på Bjøntegaard tidligere.
– Jeg har ikke et godt svar på hvorfor det er slik at det er når jeg er mest presset at jeg presterer aller best. Men det er når man er i en slik situasjon at man tenker veldig enkelt og drar frem de gode tingene man har trent på.
Han innrømmer at dette resultatet gir mye selvtillit. Nå både håper og tror han at han er klar for VM i Östersund og videre deltagelse i verdenscupen.
Holder seg i høyden
Det norske landslaget vil trene i høyden i Anterselva den kommende uken. Deretter drar de direkte til verdenscup i Nord-Amerika (Canmore og Salt Lake City). Det blir trolig med Erlend Bjøntegaard. Om han allerede er klar for VM i Östersund får han trolig vite mandag.
– Vi kommer trolig til å ta ut fire løpere til VM etter at denne helgens konkurranser er over. Hvem det blir, kan jeg ikke si nå.
Nå er Johannes Thingnes Bø og Tarjei Bø allerede sikre på det laget.",637
"Forskere: Flere norske isbreer kan forsvinne
FOTO: Berit Roald / NTB scanpix Flere norske isbreer står i fare for å forsvinne dersom temperaturene fortsetter å stige. Avbildet her er Nigardsbreen, som er en brearm av Jostedalsbreen.
Det har vært en merkbar økning i smeltingen fra isbreene de siste dagene, sier Atle Nesje, professor i geologi ved Universitetet i Begen til NRK.
– Vi har hatt temperaturer på over 30 grader, og det er klart det fører til stor smelting både på snøen som ligger igjen og på breene, sier han.
Liss Marie Andreassen er breforsker i Norges vassdrags- og energidirektorat (NVE). Hun mener det er grunn til å være bekymret for fremtiden til breene, og sier at veldig mye av isen vil forsvinne i løpet av de neste 20 til 50 årene.
– Breene er en klimaindikator, og veldig sensitive for endringer i klimaet. Det kan være en øyeåpner som viser hvor alvorlige klimaendringene er, sier Andreassen til NRK.
Fjorårets sommer med lange varmeperioder var enda verre for isbreene enn årets sommer, og føyer seg inn i en trend som i Norge begynte rundt årtusenskiftet. Siden da har breene våre jevnt over trukket seg tilbake.
Flere store breer er blitt omtrent en halv kilometer kortere i løpet av denne perioden. Én av disse er Nigardsbreen – en utstikker fra Jostedalsbreen, den største isbreen på det europeiske fastlandet.
Dersom utviklingen med bresmelting fortsetter, sier Nesje at flere mindre breer kan være helt forsvunnet om kun noen få år.
– De største breene vil ligge i mange år fremdeles, men vi ser at brearmene kryper oppover og blir stadig kortere.
Han sier en konsekvens av bresmeltingen på sikt vil være mindre smeltevann, da breene blir mindre. Dette kan få konsekvenser for vanning og jordbruk. En del vannmagasin kan også stå i fare for å forsvinne helt. I tillegg er en del vannkraftverk avhengige av vann fra breene.",575
"Kolstad er ute av cupen etter slitekamp
Kolstads Daniel Brandmo (t.h.), her sammen med Simen Lyse, i en kamp tidligere i år. Foto: EVEN BERTHELSEN
Onsdag kveld spilte Kolstad fjerde runde i NM-cupen i håndball.
På Nadderud Arena hadde de et håp om å gå hele veien, men ble møtt av et sterkt Haslum som gjorde det til en slitekamp.
Ledet tidlig
Haslum har lange håndballtradisjoner og i mange år var bærumslaget Norges beste.
Fjorårets sesong ble derimot svak, men i høst har de signert flere spennende spillere. Det var derfor stor spenning før kampen.
Kolstad markerte seg tidlig og ledet med flere mål etter de første minuttene. Etter knappe 20 spilte minutter av kampen, klarte Haslum å ta igjen trønderne og begge lag hadde scoret ni mål hver.
Det tok ikke mange minuttene etter før Haslum tok over ledelsen, og lagene gikk inn i pausen med stillingen 14-13 til Haslum.
Slitekamp
Da andre omgang startet igjen, spilte lagene jevnt gjennom hele første del av omgangen. Bom på straffe og bom på hundreprosentsjanser i løpet av de første fem minuttene, hjalp ikke Kolstad stort.
Etter første halvdel av andre omgang økte Haslum ledelsen betraktelig på få minutter, og trønderne ble liggende under med fire ganske raskt.
Til slutt endte kampen 30-26 til Haslum, og Kolstad er derfor ute av cupen.
Rødt kort og beste spiller
Rasmus Hedegaard Carlsen ble kåret til Kolstads beste spiller etter å ha scoret åtte av Kolstads mål i kampen.
– Det var en tøff kamp med høy intensitet. Vi sliter innimellom og spesielt med forsvarsspillet, men for det meste gjør vi det greit, sa Hedegaard Carlsen etter kampen.
I tillegg til bestemannspris og flere mål, fikk dansken et rødt kort da det sto igjen fem minutter på klokka.
– Jeg mener det var litt tøft dømt av dommerne. Vi var to om hendelsen, og burde fått to minutter. Men det var slik det endte, sa en tydelig preget Hedegaard Carlsen.
Forrige kamp NM-kamp mot Nærbø, ble Kolstads William Aar sittende lenge på benken, etter å ha pådratt seg belastningsskaden «jumper’s knee». Onsdag var han derimot å se på banen igjen og fikk satt inn ett mål.",561
"Politiet måtte gi opp jakten på person som truet med hagle. Har overvåkingsbilder av mistenkte.
FOTO: Morten Andersen Politiet i Oslo jaktet på en person etter trussel med våpen på Østensjø i Oslo.
Det var store styrker fra politi og ambulansetjeneste på plass i området.
Tirsdag ettermiddag meldte Oslo-politiet at en person var skadet etter at vedkommende ble truet med våpen inne i en leilighet på Østensjø. Politiet jaktet lenge gjerningspersonen, men avsluttet søket i rundt klokken 17.
– Vi har avsluttet det operative søket, så nå er det etterforskning det går i. Men vi har blant annet sikret ganske gode bilder av det vi mener er den mistenkte, sier Line Skott, operasjonsleder i Oslo politidistrikt til Aftenposten.
Bildene er fra overvåkingskameraer i området, blant annet fra en matbutikk. Det ble funnet en hagle i umiddelbar nærhet til leiligheten, som politiet knytter til saken.
Den fornærmede er nå fraktet til sykehus etter å ha hoppet ned fra et tak i forsøket på å komme seg unna. Motivet for trusselen er fortsatt ukjent.
– Han har antagelig brukket foten, og helsepersonellet vurderte det dit hen at han skulle rett på sykehus, ikke på legevakten, sier Skott.
Morten Andersen
Satte inn store styrker
Hendelsen skjedde i Haakon Tveters vei i Østensjø bydel, og politiet meldte om den klokken 16.11.
– Vi brukte det meste av mannskapene vi hadde tilgjengelig, forteller Skott.
Både politihelikopter og hundrepartuljer var involvert. En hundepatrulje fungte på et tidspunkt et spor. Men det var mange mennesker som hadde gått i området, noe som gjorde jobben vanskelig for hunden.
– Det endte dessverre uten resultater. Men det er ingen grunn til å tro at den mistenkte er til fare for andre, sier Skott.
Mannen politiet leter etter beskrives som en person med afrikansk opprinnelse og kort svart hår. Han skal ha på seg mørke klær, være mellom 25 – 30 år og ca. 175 cm høy. Skott sier politiet jobber med å etterforske flere personer som passer beskrivelsen.
I sekstiden tirsdag ettermiddag jobber politiet fortsatt med å sikre tekniske spor. De snakker også med vitner i området.
– Det er noen vitner som i alle fall skal ha sett deler av hendelsen, sier Skott.",627
"Zuccarello tilbake da Dallas gikk til sluttspillet, måtte sjekkes med røntgen etter kampen
Mats Zuccarello Aasen i aksjon for Dallas da de sikret seg sluttspillplass med å slå Philadelphia.
Nordmannen har vært ute av spill i en drøy måned siden at han brakk armen i debutkampen for sitt nye lag etter at han gikk fra New York Rangers i februar. Tirsdag kveld var han tilbake og i poengform da Dallas tok imot Philadelphia Flyers. Da Jason Dickinson hadde satt inn 1-0 etter halvannet minutt av første periode, gikk det mindre enn tre minutter til det var Zuccarellos tur til å vise seg fram.
Til tross for at nordmannen har hatt minimalt med spilletid siden overgangen, har hjemmepublikummet lært seg å rope taktfast «Zuke!» – som er kallenavnet han er kjent under i NHL. Det gjorde de også da han fikk pucken nesten på høyde med mål helt ute ved vantet på høyresiden. En presis pasning til Esa Lindell, og Stars ledet 2-0. Zuccarello fikk for øvrig drøyt 18 minutter på isen tirsdag.
Følg Dagsavisen på Facebook og Twitter!
Midtveis i 3. periode forsvant Zuccarello fra isen. Ifølge klubben ble det tatt røntgenbilder av den armen som ikke var skadd fra før. Den andre armen skal ha fått en trøkk etter en slash, men det skal ikke være snakk om noe alvorlig.
I andre periode tok vertene innpå, først ved Oskar Lindblom etter et drøyt minutt. Litt over midtveis i perioden utlignet Shayne Gostishbehere. Det hjalp lite når Alexander Radulov og Tyler Pitlick nøytraliserte Flyers' innsats ved å sørge for to nye mål og 4-2-ledelse til pause.
Tredje periode var målløs i drøyt ni minutter, men så slo Dallas til med to mål på ti sekunder. Først Blake Comeau og deretter Alexander Radulov. Dermed var Dallas oppe i 6-2, som også ble sluttresultatet.
Tirsdagens hjemmeseier smaker ekstra godt for Dallas. Med to nye poeng er avstanden ned til Arizona Coyotes så stor at Dallas er sikret en plass i årets sluttspill.",467
"Kristine (22) ofret studiene for VM-drømmen. Torsdag ble hun vraket fra Norge-troppen.
FOTO: Roald, Berit / NTB scanpix Kristine Leine fikk ikke plass i den norske VM-troppen
22-åringens navn var ikke å se da landslagssjef Martin Sjögren presenterte den norske troppen til sommerens VM i Frankrike. Leine spilte senest landslagsfotball under Algarve Cup i mars.
«Jeg har ingen kommentar til dette nå. Veldig skuffet for å ikke bli tatt ut, men ønsker jentene veldig mye lykke til» skriver Leine i en tekstmelding til Aftenposten.
Sjögren forklarer at det var andre spillere som var nærmere enn Leine til å få VM-plass.
– Kristine var absolutt med i diskusjonene, men nå valgte vi å ta ut tre rene stoppere. Vi ville ha med et ekstra offensivt alternativ i troppen, sier svensken.
Forstår skuffelsen
– Hvordan tok hun beskjeden?
– Nei, Kristine har jeg ikke snakket med. Jeg har snakket med andre spillere som var enda nærmere å komme med i troppen til den posisjonen, sier landslagssjefen og legger til:
– Det er eliteidrett vi holder på med. Her blir man bedømt på det man presterer. Jeg har full forståelse for at man blir skuffet, og det må man være. Noe annet ville vært rart.
I august i fjor var det store medieoppslag om at Leine ikke kunne kombinere landslagsspill og sykepleierstudiene ved VID vitenskapelige høgskole. Røa-spilleren fikk beskjed om at utdanningen krevde 90 prosent tilstedeværelse.
Avbrøt studiene
Floken ble noen dager senere midlertidig løst. Dermed ble Leine likevel tilgjengelig til Norges to siste kamper i VM-kvalifiseringen. Fotballjentene vant begge og vant sin gruppe foran europamester Nederland.
I november ble det kjent at Leine hadde avbrutt planene om å bli sykepleier. Hun medgikk at det ble gjort med «et tungt hjerte». Hun ville i stedet finne en annen utdanning som lot seg kombinere med fotballen.
Men til slutt ble VM-drømmen knust. I alle fall i denne omgang.",638
"Søket etter fire savnede i snøskredområde i Troms er avsluttet
– Nå har det blitt såpass dårlig sikt og det er samtidig stor snøskredfare i fjellet. Vi kan ikke ha bakkemannskaper i området, og har derfor trukket dem ut fra søket, sier Morten Augensen i Troms politidistrikt til NTB i 22-tiden onsdag kveld.
Helikoptrene som har bistått i søket onsdag ettermiddag, har også reist tilbake til sine baser, opplyser han.
– Vi tar en ny vurdering i løpet av kvelden, men ut fra værforholdene vil vi ikke kunne fortsette søket før tidligst torsdag morgen.
Større snøskred observert
Et større snøskred har blitt observert i området der de fire personene er savnet.
– Det er 300 meter bredt, og anslått til 500 – 600 meter langt. Vi vet ikke, men vi frykter at de fire er tatt av skredet. De skulle vært tilbake for lenge siden, sier politiets innsatsleder John-Kåre Granheim til NRK.
Det er observert skispor som går inn i skredet, men det er foreløpig ikke observert skispor som kommer ut av skredet, opplyser han.
– De savnede personene er ikke antatt omkommet. Vi har ennå ikke fått bekreftet at de faktisk er tatt av skredet, understreker Augesen.
Skredpeilere
Politiet undersøker om de savnede kan ha kommet seg ned fra fjellet andre steder.
De savnede personene hadde skredpeilere med seg på turen som helikopterets søkeutstyr kan fange opp.
– Skredpeilere vil lette vårt arbeid når vi først kommer opp dit. Vi har avsluttet søket med helikopteret for kvelden fordi skredet har gått i et bratt området med dårlig sikt, sier Augesen til NTB.
Svenske og finner
De savnede er en svensk kvinne og tre finske menn, opplyser politiet til det svenske nyhetsbyrået TT. De hadde vært på topptur i området.
De fire ble sist observert rundt klokken 14. Etter noen timer ble den femte personen i turfølget bekymret og meldte fra til politiet.
Det skal ikke være noen hytter i fjellområdet som de savnede kan ha søkt tilflukt i.
Området ligger i Indre Troms, hvor det var betydelig snøskredfare onsdag, ifølge skredvarslingen til Varsom.no.",555
"I dag går May av etter tøffe år
British Prime Minister Theresa May delivers a speech during the Royal British Legion’s commemoration ceremony to commemorate the 75th anniversary of D-Day, at the Commonwealth War Cemetery in Bayeux, France, June 6, 2019. REUTERS/Pascal Rossignol (Foto: PASCAL ROSSIGNOL)
May har ikke varslet at hun skal tale fredag, men det er ventet at hun bekrefter avgangen i et brev. 62-åringen kunngjorde sin avgang i forrige måned i en tårevåt tale.
– At jeg ikke klarte å levere brexit, vil for alltid være noe jeg angrer over dypt, sa hun da.
May ble britenes statsminister en snau måned etter at brexitdommen falt i Storbritannia i 2016. Hennes budskap etter avstemningen var klart.
Det Storbritannia trenger, sa hun, er sterke ledere som kan lose landet gjennom vanskelige tider, forhandle fram en så god avtale med EU som mulig, forene et splittet folk og mane fram en positiv visjon for framtida.
Tøffe år
Men May møtte motstand av harde brexit-forkjempere i eget parti og EU-vennlige konservative, noe som gjorde veien til en ryddig avskjed med EU vanskeligere.
I 2017 holdt hun nyvalg, en beslutning som omtales som en av hennes største tabber. 62-åringen tapte flertallet i Parlamentet, noe som gjorde at hun heller søkte samarbeid med det nordirske unionistpartiet DUP.
Snaut tre år senere er fasit at brexit er utsatt, avtalen med EU forkastet tre ganger i Underhuset, og britiske velgere virker enda dypere splittet enn før.
Veien videre
Mays farvel er startskuddet for det som ligger an til å kunne bli en tøff lederkamp i det konservative partiet. Valgprosessen vil vare til langt ut i juli, deretter skal den nye lederen overta som statsminister.
Forhåndsfavoritten er Boris Johnson, den lysluggede tidligere utenriksministeren som var en av frontfigurene i kampen for å få Storbritannia ut av EU. Han er nå den klart mest populære kandidaten på grasrota i partiet.
Den neste lederens viktigste oppgave vil bli å nøste opp i en brexitprosess som har floket seg fullstendig for britene. EU-skilsmissen er nå utsatt til 31. oktober, men kan fort bli forskjøvet på nytt hvis ingen ny løsning kommer på plass.",503
"Ligger an til tørreste november på 98 år i Bergen, tredje tørreste noen gang
FOTO: Rune Sævig TØRT: Så langt i november har det falt 51,1 millimeter nedbør i Bergen. Bare to ganger tidligere har det vært målt mindre.
Bergens Tidende: Så langt i november har det falt 51,1 millimeter nedbør i Bergen, skriver Bergens Tidende.
Bare to ganger tidligere har det vært målt mindre: I 1876 (42 mm, målt på Nordnes) og i 1921 (51 mm, målt på Fredriksberg).
Både Storm og Yr melder om høyst beskjedne nedbørsmengder ut måneden. Dermed ligger Bergen godt an til å få sin tørreste november på 98 år, og sin tredje tørreste noensinne.
Rekord for Florida
Det vil også medføre en «novembertørkerekord» for målestasjonen på Florida, som overtok som Meteorologisk institutts målestasjon i Bergen i 1985:
– Rekorden på Florida før nå er 62 millimeter fra 1993. Det betyr at en for praktiske formål er sikker på at 2019 blir den tørreste novembermåneden på Florida noensinne, skriver værentusiast Robert Næss i en e-post til BT.
– Hvor mye nedbør kommer det de siste dagene i november?
– Det er ikke veldig mye. Slik som prognosene ser ut nå, kan det komme 2 – 3 millimeter, men det kan også slenge inn noen byger i løpet av helgen, sier meteorolog Oddlaug Nese ved Værvarslinga på Vestlandet.
– Så dette kan gå?
– Ja, det kan det. Så lenge vinden ligger så mye nord som nå, så bør det gå. Men jeg kan ikke utelukke helt at det vil komme mer, forteller Nese.
Årsaken er at så lenge vinden slår nordover, tar områdene som ligger lenger ute i havet av for nedbøren før den når så langt inn som Bergen, forteller hun.
– Ofte vått i november
Nedbørsmåneden november avsluttes klokken 07.00 30. november.
Torsdag kveld tilsier altså prognosene at Bergen ender på 53-54 millimeter nedbør i november 2019.
– Det er ofte vått i november, og her er topplisten. Den viser at det i 2005 regnet ti ganger så mye som i år, skriver Robert Næss, og legger ved disse tallene:",631
"Trond Moi og den sultne naboen: Nudelsuppe og Caipiroska
FOTO: Trond Moi og den sultne naboen
Vi kan nesten garantere deg at du lar posesuppa bli stående i hylla neste gang du er på butikken dersom du setter av 16 minutter til å høre gjennom denne ukas episode av Trond Moi og den sultne naboen.
Stjernekokk Trond Moi forklarer deg nemlig hvordan du skal lage en kjempegod nudelsuppe på like kort tid som det tar å koke en pose ferdig suppe.
Og som om det ikke var nok lærer Moi deg også hvordan du skal imponere med å lage det som han mener må være verdens beste cocktail - Caipiroska.
Så her er det bare å lytte og bli inspirert.
Trond Moi og den sultne naboen er tilgjengelig i de fleste podkast-spiller. Du kan for eksempel bruke iTunes eller Spotify til å lytte til den.
Du kan også bare trykke rett på episoden i spilleren nedenfor:
Slik lytter du til Trond Moi og den sultne naboen
Trond Moi og den sultne naboen kommer ut hver fredag. Podkasten er perfekt for deg som liker å lage mat - og for deg som ikke visste hvor enkelt det kan gjøres!
Første episode: Omelett på 30 sekunder og en deilig Bloody Mary
Ande episode: Tronds favoritt - råmarinert laks
Tredje episode: Nudelsuppe og Caipiroska
Enkel guide til hvordan du kan lytte:
Bruker du Iphone eller Mac?
Klikk på denne Itunes-linken og deretter på abonner. Da lastes nye episoder automatisk ned til Itunes på din mobil eller Mac.
Bruker du Android-telefon?
Besøk denne siden, eller last ned en podkast-app på telefonen din (for eksempel «Acast»). Der søker du opp podkasten du ønsker å abonnere på og trykker «abonner». Du kan også sørge for at nye episoder lastes ned automatisk, i innstillinger.
Vil du lytte på datamaskinen?
Bruker du PC eller Mac, kan du lytte på denne siden eller klikke på Itunes om du har programmet installert. På mobil kan du laste ned en podkast-app (for eksempel «Acast»). Der søker du opp podkasten du ønsker å abonnere på.",440
"Fikk kritikk for å bruke solbriller under VM-sendingen. Nå avslører han hvorfor.
Alhaji Jeng er blitt hyllet for sin faglige tyngde under sendingene til SVT. Flere har også bitt seg merke i brillene. Foto: JOEL MARKLUND / BILDBYRÅN
Disse brillene må Alhaji Jeng bruke under sending. Foto: JOEL MARKLUND / BILDBYRÅN
Sveriges store stavsprangyndling tok sølv under mesterskapet i Doha. Foto: JOEL MARKLUND / BILDBYRÅN
Alhaji Jeng er blitt en sentral ekspertstemme i SVTs VM-satsing. Den tidligere stavsprangutøveren forklarer hva Sveriges store friidrettshåp Mondo Duplantis gjør riktig og feil under sendingene fra Doha.
Daglig må han bruke noen helt spesielle briller. Det har skapt reaksjoner.
– Reaksjoner bryr jeg meg overhodet ikke om, det er helt uinteressant. Jeg lever ikke livet etter hva andre synes, men jeg kan forstå at andre synes det er støtende, sier han til Aftonbladet.
Brillene består av et mørkt glass, relativt likt det som brukes i solbriller. Men grunnen til at han bruker brillene er ikke for å unngå sollys i øynene.
– Operert øynene
Jeng har det han beskriver som et «veldig dårlig syn», som gjør ham helt avhengig av å skjerme øynene.
– Jeg har operert øynene. Det er en brytningsfeil (i øynene) som gjør meg veldig følsom for lys. Derfor har jeg fotokromatiske briller, noe som betyr at hvis det er lyst ute, vil disse være beksvarte. I studio ser du øynene mine i det ene kameraet, men ikke i det andre, sier han.
Fotokromatiske briller tilpasser seg etter lysforholdene.
– Det er veldig enkelt. Migrene er neste stopp om jeg ikke bruker det, forteller han.
Ble hyllet
Til tross for brillene er det flere som har latt seg begeistre av Jengs faglige tyngde under sendingene.
Han har selv flere nasjonale gullmedaljer, og har deltatt i OL for Sverige i stavsprang.
– For en debut som ekspertkommentator. Jeg håper SVT skriver en 25-årskontrakt, skrev Jengs kollega i SVT Anders Holmberg på Twitter.
Den svenske mediepersonligheten Sanny Lindström kommenterte også Jengs opptreden på TV.
– Jeg lærer noe når jeg ser Alhaji Jeng gå gjennom tekniske detaljer innen friidrett. Nå en god snakk om diskos. Bra Jeng, skrev han.",542
"Casper Ruud videre til kvartfinale i Australia
FOTO: Lars Eide / NTB scanpix Casper Ruud gikk videre i challengerturneringen i Australia torsdag. Arkivfoto.
Casper Ruud er videre til kvartfinale etter seier mot Henri Laaksonen. Ruud fikk litt motstand, men syntes å ha god kontroll på kampen han vant 2-0 i sett, med sifrene 6-3, 6-4.
Ruud fikk litt motstand, men syntes å ha god kontroll på kampen han vant med sifrene 6-3, 6-4. I kvartfinalen fredag møter han brasilianske Rogerio Dutra Silva, rangert som nummer 159 i verden.
Ruud er for tiden nummer 112 på verdensrankingen, mens Laaksonen er nummer 169. Skulle Ruud vinne turneringen, vil han ta seg inn i topp 100.
LEST DENNE? Ruud lekte seg til seier på årets første dag
Det var nær 40 varmegrader i Adelaide-forstaden Playford under torsdagens kamp. Spillerne holdt serven inntil Ruud brøt Laaksonens fjerde servegame og gikk opp i 5-3. Deretter holdt han egen serve og avgjorde settet.
I neste sett var Laaksonen kjapt ute og yppet seg litt mot Ruud, men klarte ikke å bryte nordmannens serve tross seks bruddballer. I stedet ble det Ruud som dro til ved første sjanse til å bryte Laaksonens serve og sikret seg 4-3-ledelse. Deretter virket han svært selvsikker. Det var bare å holde serven to ganger, og dermed var seieren i havn.
Casper Ruud har fått en fin start på det nye året i Playford. Tirsdag feide han belgiske Arthur De Greef av banen da han gikk til åttedelsfinalen. 20-åringen fra Snarøya vant 6-1, 6-3 på den australske hardcourten.
Ruud vant for øvrig doublekamp i challengerturneringen sammen med Dominik Köpfer onsdag. Dermed er duoen klar for kvartfinale i turneringen, der de møter Sander Gille og Joran Vliegen fra Belgia. Også den kvartfinalen spilles fredag.
Ruud spiller kvartfinale i single som dagens første kamp på bane 2 og skal tilbake på samme bane noen timer senere i double. Motstandere blir belgiske Sander Gille/Joran Vliegen, som er toppseedet i doubleturneringen.
(©NTB)",577
"Mild mobilmoralisme
Nikolai Astrup (H).
Samfunnet er blitt digitalisert i en blendende fart. Så fort at vi egentlig ikke har hengt helt med. Derfor kommer diskusjonene i etterkant. Men forsøk på å snu en allerede etablert digital praksis, framstår fort både som reaksjonære og moraliserende.
Ni av ti tiåringer har i dag en smarttelefon. Når de blir 13 og begynner på ungdomsskolen, har alle det. I likhet med de voksne. Det kan man mene hva man vil om, men det er et faktum at verden er organisert via en håndholdt dings. Slik lever vi nå. Og smarttelefonen er ikke Pandoras boks. Den er også kilde til mye godt. For store og små.
Digitaliseringsminister Nikolai Astrup (H) er bekymra for at barna får tilgang for tidlig. I Klassekampen tirsdag sa han at foreldre bør ta ansvar og ikke gi barn en smarttelefon før de er 13. Han er bekymret for digital avhengighet og for potensielle digitale fallgruver på internett. Han oppfordrer foreldrene til å lage kollektive regler for adgang og bruk av mobilen.
Han har noen poenger, digitaliseringsministeren. Han lufter en bekymring mange foreldre har. Dette er en problemstilling alle kjenner på kroppen, i hjemmene og på skolene. Og han skal ha for å våge å bringe litt forsiktig moralisme til torgs. Men Astrups budskap blir nok oppfattet som borgerskapets bekymring for allmuens børn. Avsender står litt i veien for budskapet. Vi tror uansett familiene er kloke og selv vil klare å finne den rette balansen, med de nødvendige regelsettene, uten statsrådlige formaninger.
Det er også en blendende ironi i at Astrups egen regjering i stor skala har åpnet for å bruke lesebrett i undervisningen fra første trinn. Uten forskning, uten gode nok pedagogiske verktøy og læremidler, og egentlig uten særlige forbehold, er skoleverket snart fulldigitalisert. Det betyr mer skjermtid og større tilgang, og skaper atferd. Hvis regjeringen er så bekymret for podenes skjermtid at en statsråd mener de bør holde seg unna til de er tenåringer, er det åpenbart problematisk at alle får et lærebrett i hånda som velkomst til skolen.",475
"Rødts miljøproblem
Dagens leder: Det taler sitt tydelige språk når partiet går til angrep på MDG med en språkbruk som minner mistenkelig om det vi er vant til å høre fra høyresiden. FOTO: VIDAR RUUD \ NTB SCANPIX
Moxnes mener det kan føre til franske tilstander, med gule vester, brennende bildekk og det hele, dersom MDG får for stor innflytelse.
Han advarer mot en politikk som graver grøfter og skaper polarisering. Det er kuriøst å høre en fløypolitiker som Moxnes advare mot polarisering. Særlig fordi det nettopp er han, og ikke MDG, som konstruerer skillelinjer og motsetninger i klimakampen.
I politisk kvarter fredag holdt Moxnes fram bompengesaken og Acer som viktige eksempler på at vanlige folk ikke tas hensyn til i klimapolitikken. Når det gjelder bompenger, er det tydelig at Rødt har kjøpt Frp og FNBs populistiske retorikk. De med aller dårligst råd har ikke bil og reiser sjelden med fly. Ideen om at fattigfolk er de store taperne i bompengespørsmålet, har lite rot i virkeligheten. De som blir mest plaget av dårlig byluft, bor ikke på Bygdøy, Vinderen eller Vettakollen.
Rødt står selvsagt fritt til å velge hvem de ønsker å ha som sine viktigste motstandere i politikken. Men det taler sitt tydelige språk når partiet går til angrep på MDG med en språkbruk som minner mistenkelig om det vi er vant til å høre fra høyresiden. Vi hadde virkelig ikke trodd at den billige retorikken der FNB og Frp skyver fattige folk foran seg i kampen for privatbilismen, ble solgt så enkelt til Rødt.
Bjørnar Moxnes har rett i at klimapolitikken må være rettferdig, og at vanlige folk ikke skal bli taperne i den omveltingen vi står foran. Men verken MDG, SV eller Ap mener noe annet. Når Moxnes fortsetter å påstå dette, er det på sin plass å spørre: Hvem er det som graver grøfter?",492
"Elevene skal bestemme, ikke politikerne
Innleggforfatterne Tonje Nilsen, leder i Troms og Finnmark Unge Høyre, og Hege Christin Bjørkmann, varaordførerkandidat Alta Høyre, ved Alta videregående skole. Foto: Brede Mathisen.
Arbeiderpartiet, SV, Senterpartiet og Rødt går alle til valg på å fjerne elevenes rett til å velge skole. I Oslo har det røde byrådet foreslått at en mulig løsning er at elevene kan trekke lodd og håpe på det beste. Denne løsningen håper vi aldri vil komme til Troms og Finnmark. Det er urettferdig for elevene våre.
I andre deler av landet foreslår de å erstatte retten til å velge selv med det de så fint kaller for nærskoleprinsippet. Da er det postnummeret og hvor foreldrene bor som skal avgjøre hvor elevene skal gå på skole. Dette har også Arbeiderpartiet, SV, Senterpartiet og Rødt foreslått i nye Troms og Finnmark. Ingen av disse løsningene gir elevene muligheten til å si ifra om hva de selv ønsker. Elevene vet best og er selvstendig til å kunne velge skole selv.
Fritt skolevalg er en uendelig mye bedre og mer rettferdig løsning, enn et tilfeldig sjansespill venstresiden foreslår. Like viktig som retten til å velge skole er retten til å velge bort en dårlig skole. Kvaliteten på skolene i Finnmark har økt med fritt skolevalg. Skolene må jobbe hardere for å tilby elevene den beste undervisningen. Dette gir elevene en bedre skolehverdag.
Fritt skolevalg betyr mest for de som trenger det mest. Mange elever sier at retten til å velge skole har reddet dem. Mange elever blir fortsatt mobbet på skolen. Mange trives ikke eller er fanget i et dårlig miljø. Med Arbeiderpartiet, SV, Rødt og Senterpartiets løsning må elevene gå på skole med de samme menneskene 3 år til. Uansett hvor mye de mistrives. Dette påvirker motivasjonen, kan ødelegge selvtillit og er fullstendig uholdbart.
Vi vil ha verdens beste skole for alle elever. Da må vi også anerkjenne at det ikke er en skole som er verdens beste for alle. Høyres forslag viser at det har noe å si hvem som styrer både fylkene og Norge. Hvis du vil velge skole selv – da må du stemme Høyre.",679
"Anniken Hauglie sier hun har tillit til Nav-direktøren
Anniken Hauglie gjør det i dag klart at hun har tillit til Nav-direktør Sigrun Vågeng.
Tirsdag forrige uke hevdet Anniken Hauglie (H) at Nav kjente til pågående straffesaker allerede i februar.
Til VG uttalte hun:
– Det er veldig alvorlig at Nav allerede i februar 2019 satt på kunnskap om at det fantes pågående straffesaker, som følge av feil rettspraksis. Det er informasjon som departementet først fikk 30. august.
Hauglie viste til en intern e-post datert 25. februar 2019, som ble sendt fra Nav Klageinstans til blant andre ledelsen i Nav arbeid- og ytelser.
E-posten ble avsluttet med:
«Når departementets brev foreligger må det foretas avklaring på flere områder bla hvordan pågående straffesaker skal håndteres. Det må muligens lages en kommunikasjonsstrategi i forhold til endring av praksis.»
Da hun kommenterte denne e-posten til VG sist uke, ville ikke Hauglie svare direkte på om hun hadde tillit til Nav-direktøren.
Vågeng slo tilbake dagen etter og gjorde det klart at det ikke stemte at Nav kjente til pågående straffesaker som følge av feil praksis i februar og hevdet at det bare var snakk om en «klønete formulering i en intern e-post».
– Offentlig oppvask
Både Arbeiderpartiet og SV har bedt Hauglie avklare hvilken versjon som er riktig.
Kontroll- og konstitusjonskomiteen på Stortinget har også innkalt Nav-direktør Vågeng til den åpne høringen i Stortinget 9. januar. Til Dagbladet uttalte Freddy André Øvstegård, som sitter i komiteen for SV, at Vågeng vil få spørsmål om sitt forhold til Hauglie.
– Vi kommer til å spørre Vågeng om konflikten hun er i med sin egen minister. Hun står i en offentlig oppvask med Hauglie midt i den største rettsskandalen i nyere norsk historie.
Dagbladet har nå konfrontert Nav-direktøren med påstandene fra Øvstegård om at det er en konflikt med Hauglie.
– Dette er påstander som jeg ikke kjenner meg igjen i. Det er ingen konflikt mellom statsråden og meg, svarte Vågeng.
Har tillit til Vågeng
Dagsavisen har i dag spurt Hauglie om hun har tillit til Nav-direktøren. Departementets kommunikasjonsavdeling svarer «ja» på spørsmålet.
De skriver også at «statsråden deler virkelighetsbeskrivelsen til Vågeng» om at det ikke er noen konflikt mellom dem.",448
"Avis hevder Haaland er på plass i Tyskland. Prislappen kan bli 200 millioner kroner.
Ifølge flere aviser skal storklubber i hele Europa være interessert i 19-åringen. Foto: LEONHARD FOEGER / REUTERS
Den tyske avisen Ruhr Nachrichten slår stort opp på sine nettsider at Erling Braut Haaland skal være i samtaler med storklubben Borussia Dortmund.
«Borussia Dortmund ser ut til å være i gang med å finne en forsterkning. Onsdag var ønskekandidaten Erling Braut Haaland i Dortmund for samtaler», skriver avisen.
Torsdag opplyste Salzburg-direktør Christoph Freund at Erling Braut Haaland onsdag besøkte både Borussia Dortmund og RB Leipzig, noe østerrikerne var informert om. Han mener samtidig at Haaland er 100 prosent fokusert på Salzburg.
Ifølge informasjon avisen sitter på, landet han på flyplassen i Dortmund med et charterfly onsdag. Flere rundt nordmannens team skal ha blitt møtt av personer tilknyttet den tyske klubben.
Leipzig også interessert
Normalt velinformerte Kicker skriver at utkjøpsklausulen hans er 20 millioner euro (ca 200 millioner kroner).
De påpeker at Dortmund trenger en spiss, og at de gjerne vil ha ham raskt på plass, siden laget reiser på treningsleir i Marbella like over nyttår.
Flere medier, deriblant ruhr24, melder at også Bundesliga-rival RB Leipzig har vært i kontakt med Haaland. Den tyske klubben er også en del av Red Bull-systemet, og flere spillere har tatt veien fra Salzburg til Leipzig. Jan Åge Fjørtoft skriver på Twitter at det er veldig åpent hva som vil skje.
Re: Haaland
I can confirm that Team Haaland has been in Dortmund. They have also been in talks with Leipzig before. Still very open what will happen.
To be continued
— Jan Aage Fjortoft 🏳🌈 🇳🇴 (@JanAageFjortoft) December 12, 2019 "">
Ute av Champions League
Tirsdag ble den norske Red Bull Salzburg-spissen slått ut av Champions League. Laget måtte slå regjerende mester Liverpool for å gå videre til 16.-delsfinalen, men tapte 0 – 2 på eget gress.
Haaland står med imponerende åtte mål på seks kamper i gruppespillet i verdens gjeveste klubbturnering. Det har naturligvis ført til rykter om at de fleste storklubber i Europa er interessert i unggutten.",550
"– Fire bortkastede år
ELDRE: I Oslo skal man bo hjemme så lenge som mulig.
– Det er ikke den enkelte ansatte som er problemet. Systemet er problemet.
Det sier Oslos pasientombud Anne-Lise Kristensen til Dagsavisen.
– Systemet gjør at det stadig er vikarer. At det er mange innom. At det er usikkert når de kommer. At folk må innrette seg etter tjenestene, og ikke får leve det livet de vil.
Reaksjonen kommer etter Dagsavisens artikkel om hjemmehjelpen i Oslo, som viser at eldre pasienter kan risikere å få hjelp av så mange som 30 forskjellige ansatte hver måned.
– Det er vanskelig å se at det ikke må settes inn strakstiltak overfor denne gruppen pasienter, sier hun.
– En kvinne jeg møtte kan ikke engang bevege seg ut av senga og bort til vinduet uten hjelp. Hun får besøk av hjemmesykepleien to dager i uka, forteller Kristensen.
Sent å varsle opprydning
– Dette har vært fire bortkastede år med byrådet, sier James Stove Lorentzen.
Oslo Høyres helsepolitiker mener Ap ikke har oppnådd stort, selv om eldreomsorgen var en hovedsatsing da de vant valget i 2015.
Siden da har ikke brukerne i hjemmesykepleien fått noe færre ansatte å forholde seg til.
– Det er jo ikke slik som noen tror, at man skal ha en eneste fast pleier. Man må jo få få turnuser til å gå opp. Men at det er for mange i dag, er det ingen tvil om, sier han.
– Byråd Tone Tellevik Dahl varsler opprydning. Men når du har hatt byråden i fire år, så er det litt sent å varsle opprydning nå, sier han.
– Om vi vinner valget skal vi ikke vente fire år før vi starter opprydningen, legger han til.
Oslo Høyre mener bedre organisering, ledelse, tverrfaglighet, og et mer reellt fritt brukervalg er veier til bedre eldreomsorg.
– Erfaringsgrunnlaget vi har viser at de private greier det bedre. De private må strekke seg lengre for å få et godt omdømme. Og den som har best omdømme får flest kunder, sier han.",493
"Neil Youngs ekskone Pegi Young er død
PÅ TAMPEN AV EKTESKAPET: Neil og Pegi Young i januar 2014. Foto: GETTY IMAGES
Fra Pegi Youngs sosiale medier meldes det at hun gikk bort 1. januar, etter et års kamp mot kreft.
Hennes opprinnelige navn var Margaret Morton; hun ble født i California. I 1974 møtte hun en av rockens største og mest innflytelsesrike artister, kanadiske Neil Young. De ble gift i 1978.
På dette tidspunktet hadde han allerede en sønn, Zeke, som ble født med cerebral parese.
Neil og Pegi fikk sitt første barn i 1978, sønnen Ben, også han født med cerebral parese. Sammentreffet påførte Neil Young sorg som skulle prege hans karriere i lang tid.
I 1984 fikk ekteparet datteren Amber, som har epilepsi.
I 1986 startet Pegi Young en skole for funksjonshemmede barn, Bridge School. Finansiering av skolen ble i stor grad besørget av en årlig festival ekteparet arrangerte sammen, ofte besøkt av store stjerner som Bob Dylan, David Bowie og Elton John ved hjelp av Neil Youngs nettverk.
Pegi ble etter hvert fast medlem i ektemannens turnéband. I 2007 ga hun ut sitt første album; hennes siste kom i 2017.
I 2014 forlot Neil Young sin kone og innledet et forhold til skuespilleren Daryl Hannah.
Bruddet og rockstjernens nye forhold vakte oppsikt og skapte trøbbel.
Neil Youngs gamle makker David Crosby omtalte Hannah som et «giftig rovdyr», og en gjenforening av supergruppen Crosby, Stills, Nash & Young har fremstått som ren ønsketenkning siden da – selv om Crosby har forsøkt å krype til korset.
I 2018 begynte rykter å gå om at Neil Young hadde giftet seg med Hannah , noe han bekreftet i slutten av oktober.
Neil og Pegi holdt flere Bridge School Benefit-festivaler etter bruddet, men annonserte i 2017 at arrangementet i 2016 ble det siste.
Flere av hans låter handler om Pegi, blant dem «Unknown Legend» fra 1992-suksessalbumet «Harvest Moon». Neil Young har i skrivende stund ikke uttalt seg om ekskonas bortgang.
les også (VG+)
Penger, rus og kreft: Slik gikk det med Beatles-barna",690
"Statsministeren: Frode Berg kommer hjem så snart det er praktisk mulig
Statsminister Erna Solberg (H) og utenriksminister Ine Eriksen Søreide (H) holder pressekonferanse om overleveringen av spiondømte Frode Berg i regjeringens representasjonsanlegg i Oslo fredag kveld.
Av NTB-Kristan Aaser
Statsminister Erna Solberg og utenriksminister Ine Eriksen Søreide kommenterte overleveringen av spionasjedømte Frode Berg fredag på en pressekonferanse samme kveld.
– Frode Berg er nå en fri mann. Han har sittet fengslet i to år før han ble benådet av Russland og utvekslet klokka 11 i dag, sa statsministeren.
Norske myndigheter kommer til å følge ham til Norge når han ønsker å reise hjem. Foreløpig er det uklart nøyaktig når det skal skje.
– Han kommer hjem så snart som praktisk mulig, sa Solberg
Ønsket ham velkommen
Solberg sa hun selv hadde snakket med Frode Berg, der hun ønsket ham velkommen hjem.
– Denne saken har vært en stor belastning for Frode Berg, hans familie og hans nærmeste. Han vil nå bli gjenforent med sin familie. Han har hatt to vanskelige år i fengsel, og det er godt at han nå er en fri mann, sa hun.
Berg ble møtt av den norske diplomaten Karsten Klepsvik og sin norske advokat Brynjulf Risnes da han krysset grensen mellom Kaliningrad og Litauen fredag formiddag, opplyste utenriksminister Ine Eriksen Søreide.
– Det blir også sørget for nødvendig oppfølging, både med helsesjekk og utstedelse av pass til ham, sa hun.
Tett kontakt
Statsministeren sa at norske myndigheter ved ambassaden i Moskva har fulgt ham opp for å gjøre soningsforholdene hans best mulig.
– Ambassaden har hatt så tett kontakt med Berg som russiske myndigheter har tillatt, sa Solberg.
Søreide roste samarbeidet mellom Norge og Litauen i forbindelse med denne saken.
– Det er opp til ham når han vil reise hjem, men vi vil bistå ham hvis han har behov for det, og vi stiller til rådighet transport hjem hvis han ønsker det, sa hun.",479
"Dobbeltseier til Bø-brødrene: – Lykkelig for at jeg nærmer meg lillebror
Johannes Thingnes Bø leverte nok et superløp i Sverige. Foto: JOHAN AXELSSON,BILDBYRÅN
Tarjei Bø imponerer i sesonginnledningen. Foto: JOHAN AXELSSON, BILDBYRÅN
Johannes Thingnes Bø traff på ni av ti skudd og vant søndagens sprint i verdenscupen i skiskyting i Sverige. Tarjei Bø ble nummer to.
– Jeg er bare lykkelig for at jeg nærmer meg lillebror. Han ser at det lukter svidd av storebror, sier Tarjei Bø til NRK.
– Jeg skjelver. Jeg skjelver, sier lillebror Thingnes Bø og gliser.
Strålende fornøyde
Fjorårets suverene verdenscupvinner skjøt én bom på liggende skyting, men slo tilbake med full hus på stående. I tillegg gikk han forrykende i sporet.
Det var nok til å vinne sesongens første individuelle verdenscuprenn klart. 26-åringen var 19 sekunder foran storebror Tarjei Bø på annenplass. Russiske Matveij Eliseev ble nummer tre, 0,9 sekunder bak.
– Vi er strålende fornøyd med dobbeltseier, sa Thingnes Bø til NRK.
– Deilig å være gode, gamle Tarjei
Tarjei Bø skjøt fullt hus på liggende skyting og hadde god fart i sporet, men på stående skyting brukte han lang tid, og bommet i tillegg på sitt siste skudd. Dermed glapp seieren. 31-åringen endte likevel på en meget sterk annenplass.
– Det er så deilig å være gode, gamle Tarjei igjen. Det er deilig å kunne bruke alle girene på racerbilen og bare klinke til. Jeg har trent kjempebra og forsøkt å finne tilbake til god, gammeldags gulloppskrift. Det er en kjempegod følelse å kunne kjempe om seieren, sa en strålende fornøyd storebror Bø til NRK.
Johannes Dale imponerte også og gikk inn til en 7.-plass, rett foran landslagskompis Erlend Bjøntegaard.
På forhånd var det mye snakk om duellen mellom Thingnes Bø og Martin Fourcade. Franskmannen ledet etter første skyting, men med to bom på stående måtte han se langt etter seieren.
Lørdag innledet de norske skiskytterne sesongen med annen- og tredjeplass i henholdsvis blandet stafett og parstafett.
(©NTB)",533
"Trumps handelskrig rammer omtrent alle kinesiske varer
President Donald Trump på Andrews Air Force Base tidligere denne uka. Torsdag varslet presidenten ny Kina-toll.
Varer verdt 300 milliarder dollar får 10 prosents toll fra 1. september, opplyste den amerikanske presidenten på Twitter torsdag.
Tiltaket kommer på toppen av tollen på 25 prosent som allerede er ilagt andre kinesiske importvarer til en total verdi av 250 milliarder dollar. Trump har nå innført toll på så godt som alle varer USA importerer fra Kina.
Kunngjøringen om den nye tollsatsen kom i etterkant av resultatløse handelssamtaler mellom utsendinger fra USA og Kina i Shanghai tidligere denne uka.
– USA vil den 1. september i tillegg begynne å legge en liten toll på 10 prosent på de gjenværende varene og produktene verdt 300 milliarder dollar fra Kina, skriver Trump.
– Ser fram til å fortsette
Presidenten hevder også at Kina ikke har fulgt opp løfter som er blitt gitt i de krevende forhandlingene – en økning i de kinesiske kjøpene av amerikanske landbruksprodukter og stans i salget av fentanyl til USA. Fentanyl er et opioid som er årsak til mange overdosedødsfall.
Trump konstaterer imidlertid at handelssamtalene fortsetter.
– Vi ser fram til å fortsette vår positive dialog med Kina om en omfattende handelsavtale og føler at våre to lands framtid vil bli lys!
Nær kollaps
Nyheten torsdag ble dårlig mottatt på amerikanske børser, og særlig Dow Jones- og S&P 500-indeksene svingte markert ned.
Handelsforhandlingene mellom USA og Kina har i år vekslet mellom framgang og full krise. I mai så det ut som samtalene kollapset, før de ble gjenopptatt to måneder senere.
Konflikten mellom landene har utviklet seg til handelskrig, men ingen av dem ser i øyeblikket ut til å ha hastverk med å bilegge striden.
Verken USA eller Kina hadde noe særlig å legge på bordet under den siste runden med samtaler, ifølge South China Morning Post.
«Bare snakk, ingen substans», konstaterte Hongkong-avisen.",461
"Fortsatt ikke i mål med gjenåpning av Moss lufthavn Rygge i 2020
Moss lufthavn Rygge har vært stengt siden 2016. Nå forsøker nye eiere å gjenåpne flyplassen.
Mens de fleste av oss har nytt sommerferien, har RSL jobbet iherdig med å overbevise flyselskaper om at Moss lufthavn Rygge er et godt avreisested for ferielystne nordmenn neste sommer.
Som Dagsavisen Moss Dagblad tidligere har skrevet, trenger RSL å signere nok avtaler med flyselskaper til å kunne satse på en gjenåpning av flyplassen som ble nedlagt i 2016 (se faktaboks).
LES OGSÅ: Flyselskaper har sagt seg villige til å fly fra Moss lufthavn Rygge (DA+)
Dette har RSL sagt måtte gjøres i løpet av årets sommer. De er fortsatt ikke i mål.
– Det har tatt lengre tid enn vi så for oss. Vi har ikke kommet helt i havn med forhandlingene med flyselskapene ennå, men vi holder fremdeles på, sier Espen Ettre, styremedlem og talsperson for RSL.
LES OGSÅ: Rygge Airport forsøker å kapre Moss lufthavn Rygge (DA+)
Kan snart ikke fortsette å utsette avgjørelsen
RSL ga seg selv en frist ut juni. Så ut juli. Nå ser det ut til å strekke seg godt ut til august, før de kan ta en avgjørelse på om de skal åpne flyplassen neste år eller ei.
– Jeg tipper det vil ta et par uker til før vi kan konkludere noe, sier Ettre.
– Hvor lenge kan dere vente?
– Vi må i hvert fall ta en avgjørelse i løpet av august, svarer han.
LES OGSÅ: Ryanair vil ikke kommentere en eventuell Rygge-retur (DA+)
– Mye som skal på plass
Ettre har hele tiden uttalt at han har tro på at de skal klare det. Nå svarer han følgende på om han fortsatt er optimistisk:
– Det at det har gått mye tid kan oppfattes både positivt og negativt.
– Hvordan oppfatter du det?
– Det er mye som skal på plass. Så får vi se hvordan det går nå i sluttfasen, svarer han.
LES OGSÅ: Han har samlet over 40.000 forkjempere for Moss lufthavn Rygge (DA+)",443
"RBK-stjernen har vært i 11 klubber: Her er hans vanvittige Bulgaria-historie
Bjørn Maars Johnsen er ukas gjest Rasmus&Saga er ute med ny podcast.
En stor RBK-spiss. En mindre tidligere grøtspiss. Og en som står på tå. Fin-fin bukett i denne ukes podcast.
Han har spilt i 11 klubber i seks ulike nasjoner, Bjørn Maars Johnsen - om man da ikke regner inn årene som knøttespiller i USA.
Han snakker fire språk godt, og kommer til Rosenborg etter å ha gått en vei mot toppfotballen svært få andre har gjort før ham.
Når 28-åringen gjester Rasmus&Saga, snakker vi selvsagt om Rosenborg.
Men denne ukes podcast er like mye en fortelling om en unggutt som bodde i USA med norsk far og amerikanske mor, og som dro til Norge som 16-åring for å prøve fotball-lykken.
Bulgaria og Skottland
Det aller siste kapitlet i den historien handler så langt om to mål mot Lillestrøm og meget sterk tro på seier også i Østerrike på torsdag.
Men på veien får vi et innblikk i hvordan spissen har tenkt foran hvert av sine klubbvalg, hvordan han opptrer i garderoben - og også noen helt vanvittige historier fra livet i fotball-Europa.
Blant annet snakker vi om tiden hans i Bulgaria, hvor Maars Johnsen spilte for Litex. Der opplevde han mildt sagt et par bisarre ting. Og forholdet til manageren i skotske Hearts... Dette vies god tid i podcasten.
Christine Schefte
Lærte av legende
Samtidig sitter Maars Johnsen på aller flest positive minner. Det var på spansk nivå tre han forsto at han kunne bli toppspiller - blant annet ved hjelp av en tidligere mesterligaprofil. Og han lærte mye av en bulgarsk landslagslegende i tiden før han havnet i Skottland.
Mot slutten av podkasten forteller Maars Johnsen også om bokplanene sine. Men han letter altså bra på sløret rundt sine tanker om fotball og hva han har opplevd i den timeslange sendinga.
Slik lytter du
Rasmus & Saga hører du ved å klikke på bildet øverst i saken, eller akkurat her.
Du kan også høre Rasmus&Saga i Spotify, Itunes eller Acast.",582
"Trenger vi egentlig anmerkninger? | Kristoffer Børke Sætaberget
FOTO: Berit Roald / NTB Scanpix
Anmerkninger er en metode lærere kan bruke for å notere negative hendelser rundt en elev. For eksempel om de kommer for sent eller har negativ adferd.
Det er likevel mange lærere som heller bruker anmerkningene som et maktverktøy for å kunne kontrollere elevene sine.
3rd-party-bio
Ifølge Barneombudet skal anmerkninger brukes til å gi elever veiledning og hjelpe dem med å gjøre gode valg. Dessverre oppfattes det ikke alltid sånn av elevene, men heller som en straffemetode som gjør dem sinte og irriterte. Dette kan også gjøre lærer-elev-relasjonen dårligere og fjerne grunnlaget for læring.
Fakta: Hva er et Si ;D-innlegg?
– Si ;D er Aftenpostens debattsider for ungdom mellom 13 og 21 år
– Vi publiserer cirka 20 innlegg i uken både på papir og nett
– Målet er å løfte frem unge stemmer i samfunnsdebatten
– Har du noe på hjertet? Send ditt innlegg til sid@aftenposten.no
– Usikker på hvordan du skriver debattinnlegg? Her er noen tips på veien.
I en undersøkelse gjort ved fire videregående skoler i Rogaland hvor de fjernet anmerkninger, sier 70 prosent av elevene at de føler de har fått bedre forståelse for reglene.
Men en prosess med å fjerne anmerkninger kan likevel ikke gjøres på en god måte uten at lærerne blir inkludert. Føler de seg inkludert, føler de også at de ikke mister kontroll.
Privat
Selv kjenner jeg til tilfeller der elevene ikke får se eller få vite om anmerkningene sine. Da har de null kontroll på hvordan de ligger an, og gruer seg til utviklingssamtale. Anmerkninger er egentlig ment som veiledning, men man lærer jo ingenting hvis man ikke får vite at man får anmerkning.
Så anmerkninger er vel ikke nødvendig? Trenger vi noe som bare gjør oss usikre?
13 – 21 år? Vil du også skrive til Si ;D? Send ditt innlegg til sid@aftenposten.no. Alle får svar innen tre dager. Dersom du ønsker å være anonym, må du oppgi dette tydelig i mailen. Her kan du lese mer om å sende inn innlegg til oss.",621
"Reginiussen signerte ny kontrakt med RBK
FOTO: Marius Simensen / BILDBYRÅN NORWAY Tore Reginiussen er den spilleren i RBK-troppen med lengst fartstid i klubben.
Bjørnebye om Reginiussen-kontrakt Stig Inge Bjørnebye og Tore Reginiussen forteller om kontrakt-signering.
Tore Reginiussen blir med også neste sesong.
Da sportslig leder i RBK Stig Inge Bjørnebye gjestet Adresseavisens TV-sending før kampen mot BATE avslørte han nyheten om at Reginiussen nærmet seg en ny kontrakt.
Etter kampen bekreftet Reginiussen overfor Adresseavisen at det var like før han satte pennen til papiret.
– Det har egentlig gått ganske fort. Ingen papirer er underskrevet, men det skulle ikke overraske meg om det kommer snart, sa han rett etter kampslutt mot BATE.
Torsdag ble det klart at det ikke tok lenger enn én dag. Rosenborg skriver på sine egne hjemmesider at Reginiussen har signert en kontrakt som varer ut 2020-sesongen.
Etter at Tore Reginiussen signerte for Rosenborg i 2012 har han spilt 225 kamper for klubben.
– En bauta
Stig Inge Bjørnebye sparte ikke på kruttet da han forklarte hvor viktig Tore Reginiussen er for Rosenborg.
– Hva skal jeg si? Det taler vel for seg selv. Han er en bauta og klubbmann. Viktig i kamper som dette, han er en mann som tar tak og regner med han står frem også i kveld, sa Bjørnebye og fortsatte:
– Han går først i krigen, er viktig som person, profil og i garderoben. Han er hel ved. Vi trengte ingen lang dialog.
Rune Petter Ness
Viktig å kunne bidra maks
Tore Reginiussen ville ikke bekrefte om det kun ble med denne ene kontrakten. Eller om det kan være aktuelt å fortsette også etter 2020-sesongen.
– Lysten på å spille fotball vil alltid være der, men når man er godt voksen vil man gjerne føle at man fremdeles hevder seg og holder nivået som kreves. Kan man ikke det, er det ikke noe poeng å klamre seg fast. For meg er det viktig å kunne bidra maks, sier Reginiussen.
– Blir det maks ett år til da?
– Ingenting er hogget i stein. Ting endrer seg og man gjør vurderinger fortløpende. Jeg orker ikke tenke så langt frem, sier han.",585
"Caster Semenya vant over CAS - må ikke ta medisiner
VANT: Caster Semenya vant 800-meteren under Diamond League i Doha i begynnelsen av mai. Nå har hun slått CAS også. Foto: KARIM JAAFAR / AFP
Mandag (i dag) ble det klart at Semenya får det som hun vil. Hun får ha sitt naturlige hormonnivå.
– Jeg er takknemlig overfor sveitsisk Høyesterett for denne avgjørelsen. Jeg håper etter dette at jeg igjen skal få løpe som jeg vil, heter det i en uttalelse fra Semenya, melder Daily Mail.
1. mai sa CAS (den internasjonale voldgiftsretten for idrett) seg enig med Det Internasjonale Friidrettsforbundet (IAAF), den sørafrikanske mellomdistanseløperne måtte ta medisiner for å senke testosteronnivået om hun ville konkurrere på toppnivå.
Men 28-åringen ga seg ikke, og nå har hun fått medhold fra sveitsisk Høyesterett, melder sørafrikanske medier.
– Vi la inn en søknad om suspensasjon fra regelverket, som vi i dag fikk vite var suksessfull, sier Semenyas advokat, Greg Nott til 702.co.za .
IAAF har fått frist til 25. juni på å svare.
Fantastisk løp i Doha
Semenya vant 800-meteren på fantastiske 1,54.98 i Doha 3. mai. Om hun ikke hadde vunnet frem kunne det vært hennes siste løp.
Hun har to OL- og tre VM-gull på 800 meter. Hun har altså tatt kampen mot IAAFs nye regler om at kvinnelige idrettsutøvere med naturlig høyt testosteronnivå skal være nødt til å bruke hormonnedsettende medisiner for å få lov til å konkurrere som kvinne i eliteidrett.
– Dette er et utrolig følsomt tema, men det er forbundets ansvar å skape like konkurransevilkår i kvinneidrett, har IAAF-president Sebastian Coe tidligere uttalt.
IAAFs regelverk om å ta hormonnedsettende medisiner for å komme innenfor grenseverdiene, som Semenya ble rammet av, var satt på løpsøvelsene fra 400 meter til en engelsk mil.
Francine Niyonsaba fra Burundi, med OL-sølv på 800 meter fra 2016, har vært rammet av det samme vedtaket som Semenya.",691
"Slik vil Hauglie gjøre det enklere å varsle om dårlige forhold på jobben
Arbeidsminister Anniken Hauglie (H) vil gjøre det enklere å varsle om kritikkverdige forhold på jobben.
Av: Helge Rønning Birkelund/Fri fagbevegelse
– I all hovedsak er det trygt å varsle i Norge. Det er i alle fall enklere å gjøre det i Norge enn mange andre land. De aller fleste varsler blir også ivaretatt på en god måte. Men det er likevel mange som er redd for å varsle, sier arbeids- og sosialminister Anniken Hauglie (H) til FriFagbevegelse.
Enklere og tryggere
Der man har noe å hente, er måten varslene blir tatt imot. Derfor er det nå utarbeidet en tiltakspakke. Målet er at det skal bli enklere og tryggere å varsle offentlige myndigheter om kritikkverdige forhold.
Oppdraget om å lage tiltakspakken fikk Arbeidstilsynet i 2015 av Arbeids- og sosialdepartementet, etter vedtak i Stortinget.
Grunnen var at arbeidstakere i liten grad er kjent med rettighetene og muligheten til å varsle eksternt til offentlige myndigheter om kritikkverdige forhold, at arbeidstakere er for lite kjent med hvordan man kan oppsøke offentlige myndigheter for informasjon, og at offentlige myndigheter har for lite kunnskap om sin rolle som varslingsmottaker.
Prosjektet startet i 2016. Nå er arbeidet fullført og tiltakspakken som er resultatet av arbeidet ble overrakt arbeids- og sosialministeren torsdag.
For lite kompetanse
Bakgrunnen for at tiltakspakken ble bestilt, er rett og slett at kompetansen til offentlige myndigheter ikke har vært god nok i det å håndtere varslinger. Bare 14 prosent har fått opplæring til å takle dette.
Christin Nylund Bergan, som har ledet arbeidet med tiltakspakken, mener det har vært en for stor usikkerhet rundt myndighetenes rolle og hva som egentlig kan defineres som varsling.
– Varsling er når en arbeidstaker eller innleid sier fra om kritikkverdige forhold på arbeidsplassen og til noen som har myndighet til å gjøre noe med det, poengterer Nylund Bergan.
(Fri fagbevegelse)",484
"Slottsfjellfestivalen unngikk konkurs
FOTO: Grøtt, Vegard Wivestad / NTB scanpix I 2013 var Slottsfjellfestivalen en av Norges mest populære festivaler. Det var før publikumstallene dalte. Her nyter publikum det skotske rockebandet Biffy Clyro.
Slottsfjellfestivalen har vært en av Norges mest suksessrike festivaler siden oppstarten i 2003. Men økende konkurranse og høyere artisthonarer har gitt økonomiske problemer. Nå har ledelsen kommet til enighet med samtlige kreditorer. Dermed er det grunnlag for videre drift.
– Festivalen vil rette en stor takk til alle kreditorene som har vist forståelse for den vanskelige situasjonen. Vi opplever at det er et stort engasjement og mye kjærlighet til festivalen lokalt. Det samme engasjementet har ført til at vi nå kan gå videre med noen sentrale aktører fra utelivsbransjen og det lokale næringslivet på eiersiden, skriver Øystein Ronander, aksjonær og styreleder i Baglerbrønnen Drift AS, i en pressemelding.
3rd-party-bio
I fjor måtte Slottsfjell be leverandører og artister om å gi dem rabatt. Uten deres velvilje hadde de ikke hatt midler til å gjennomføre arrangementet, skrev Dagbladet.
Ville stable festivalen på beina
Etter festivalen var gjennomført sommeren 2018, satt festivalen igjen med gjeld til over 50 kreditorer. Det samlede utestående beløpet var ifølge Tønsberg Blad på over åtte millioner kroner etter endt festival.
Siden den tid har Slottsfjell hatt dialog med kreditorene for å finne løsninger. Det har også vært snakk om å selge festivalen til investorer, men ingen slik avtale er blitt signert.
Aftenposten har vært i dialog med daglig leder Johannes Lund siden nyttår. Han har flere ganger informert om at det snart ville komme en løsning, men måttet utsette konklusjonen ytterligere.
Endelig i mål
Selv om økonomien nå synes å være reddet, så blir det ikke ny Slottsfjellsfestival før i 2020.
– Det har tatt mye tid for å komme frem til en løsning, vi må derfor dessverre innse at løpet nå er kjørt i forhold til en festival sommeren 2019. Forutsetningene er ikke til stede for å få til en god festival i 2019, derfor vil vi heller prioritere å umiddelbart starte arbeidet mot neste år, heter det i pressemeldingen.",624
"Fedrekvoten bør utvides, ikke skrotes | Emre Gjul-Jensrud
FOTO: Min C. Chiu / Shutterstock / NTB scanpix Ja til todelt foreldrepermisjon, mener debattanten.
Debattanten er leder for St.Hanshaugen AUF.
Emma Erlandsen fra Unge Høyre skriver på Si ;D 5. mars at regjeringen bør skrote fedrekvoten. Hun skriver videre at det drives symbolpolitikk over hodene til familiene som kun vil det beste for sitt barn.
Selv om Høyre liker å tro det, kommer ikke likestilling av seg selv. Stemmerett til kvinner, selvbestemt abort og felles ekteskapslov er alle resultater av politiske kamper.
3rd-party-bio
Fakta: HVA ER ET SI ;D-INNLEGG?
– Si ;D er Aftenpostens debattsider for ungdom mellom 13 og 21 år
– Vi publiserer cirka 20 innlegg i uken både på papir og nett
– Målet er å løfte frem unge stemmer i samfunnsdebatten
– Har du noe på hjertet? Send ditt innlegg til sid@aftenposten.no
– Usikker på hvordan du skriver debattinnlegg? Her er noen tips på veien.
Det å styrke fedrekvoten er på ingen som helst måte symbolpolitikk, men et av de viktigste likestillingstiltakene vi har.
Privat
Problemet med å skrote fedrekvoten slik Erlandsen tar til orde for, er at mange menn ikke vil ta ut foreldrepermisjon i det hele tatt. De aller fleste fedre tar kun ut sin del av permisjonen. Det skyldes at samfunnet og arbeidslivet forventer at kvinner skal ta mest permisjon, og menn skal ta ut minst mulig. Dette viser at det norske samfunnet fortsatt er preget av det tradisjonelle kjønnsrollemønster.
Fedrekvoten er viktig for at barnet i løpet av sitt første leveår skal ha mulighet til å bli kjent med faren sin. Det er også viktig for at mor og far skal bli like viktige omsorgspersoner og ta like mye ansvar i hjemmet, også etter foreldrepermisjonen er ferdig.
Om noe skal gjøres med foreldrepermisjonen, bør den styrkes, ikke skrotes. Derfor vil AUF ha todelt foreldrepermisjon.
Les også:
Under 21 år? Send ditt innlegg til sid@aftenposten.no. Alle får svar innen tre dager. Dersom du ønsker å være anonym, må du oppgi dette tydelig i mailen. Her kan du lese mer om å sende inn innlegg til oss.",616
"Røkkes skatteglede
Kjell Inge Røkke. FOTO: LISE ÅSERUD/NTB SCANPIX
Hele Norges milliardær Kjell Inge Røkke markerte seg igjen da skattelistene ble lagt fram mandag. Han glimret med sitt fravær fra inntektstoppen.
I 13 år på rad har Røkke hatt null i inntekt og derfor betalt null i inntektsskatt. Null til fellesskapet.
Hvert år siden 2006 har Røkke hatt en smultring i protokollen. Kjell Inge Røkke er Norges rikeste mann.
Det er Finansavisen som har tatt for seg Røkkes skattevilje. Og avisen siterer multimilliardæren på hans utsagn fra 2008, om at «Jeg betaler min skatt med glede».
Gleden kan ikke være voldsom.
Avisen har spekulert i hvordan det kan være mulig ikke å ha hatt inntekt siden 2005. Skatteadvokater sier til avisen at mest sannsynlig tok milliardæren ut enorme utbytter fra sine selskaper før innføringen av utbytteskatt i 2006. Mange andre gjorde det samme, men for Røkke virker det å ha gått sport i å ikke bidra til fellesskapet med mer enn han tvinges til gjennom formuesskatten.
Røkke betaler riktignok mye i nettopp formuesskatt. Med 158 millioner i innbetalt skatt er han likevel landets nest største skattyter, det skal han ha.
Men milliardæren driver med avansert skatteplanlegging. Null i inntekt er det for øvrig bare én av de andre 30 på lista over landets rikeste som får til, Øystein Stray Spetalen.
Det er egentlig grotesk at man kan vri seg unna inntektsskatt. Det viser hvor viktig det er for den allmenne skattemoral og for fordelingen i samfunnet at formuesskatten består.
Hvis ikke hadde landets aller rikeste mann med en ligningsformue på over 18 milliarder, betalt null i skatt. Vi andre betaler i snitt rundt 40 prosent av lønna i skatt.
Tilliten i Norge er stor. Til hverandre, til samfunnet. Denne tilliten gir de aller beste forutsetninger for å drive næringsvirksomhet i dette landet.
Tilliten nyter Røkke godt av, men han er altså ikke villig til å bidra til den. At vår fremste kapitalist står oppført med null i inntekt og null i inntektsskatt, er en prinsipiell provokasjon.",457
"Litauiske medier: En utvekslingsavtale skal være på plass for Frode Berg
Frode Berg ble dømt til 14 års fengsel i Russland. Foto: Tore Meek / NTB scanpix
Russland og Litauen er enige om å utveksle en spiondømt russer mot to litauere og en nordmann, opplyser kilder i den litauiske sikkerhetstjenesten til den litauiske nyhetstjenesten Baltic News Service (BNS).
– Utvekslingsavtalen inkluderer også en norsk statsborger som er dømt i Russland, sier en anonym tjenestemann i den litauiske sikkerhetstjenesten.
Avisen navngir ikke Frode Berg, men Berg er den eneste nordmannen som soner en slik dom i Russland.
Aftenposten og en rekke norske medier omtalte saken onsdag ettermiddag. Flere russiske medier melder også om det samme, alle med BNS som kilde
– Håper en avtale foreligger
Frode Bergs norske advokat Brynjulf Risnes kan ikke bekrefte opplysningene.
– Jeg har ikke informasjon som verken bekrefter eller avkrefter en slik avtale. Vi håper selvsagt at en slik avtale foreligger, sier Risnes til NTB.
UD vil ikke kommentere saken.
– Norske myndigheter ønsker å få Frode Berg hjem. Vi håndterer saken på den måten som vi mener er best for å ivareta hans interesser. Utover det kommenterer vi ikke saken, sier underdirektør Ane Haavardsdatter Lunde i Utenriksdepartementet til NTB.
Bergs russiske forsvarer, advokat Ilja Novikov, ikke vil kommentere saken, ifølge NRK.
Støttegruppen for Frode Berg håper opplysningene stemmer.
– Dersom det viser seg at dette er riktig, er det en ufattelig god nyhet som vi har ventet på skulle skje, sier støttegruppemedlem Thorbjørn Brox Webber til NTB.
– En slik avtale må bety at Frode kan komme tilbake til Norge og Kirkenes, legger han til.
Dømt for spionasje
Berg er dømt til 14 års fengsel for spionasje. Han ble pågrepet i Moskva i desember 2017 og har sittet fengslet siden.
NRK meldte i august at UD er i forhandlinger med Russland om å få Berg hjem og har informert hans nærmeste familie om dette.
Muligheten for en utvekslingsavtale har vært antydet, men et problem har vært hvem den i så fall skal omfatte.",553
"Endte 20 års tørke: Riiber vant verdenscupen
FOTO: Meek, Tore / NTB scanpix Jarl Magnus Riiber vant verdenscupen i kombinert sammenlagt søndag. (Arkivfoto)
Han ble med det første norske sammenlagtvinner på 20 år.
Under krevende forhold i tyske Klingenthal var Oslo-gutten klart sterkest på oppløpet. Han vant et halvt sekund foran finske Ilkka Herola. Fabian Riessle fra Tyskland ble treer.
Seieren gjør at Riiber både vinner verdenscupen sammenlagt og går forbi Bjarte Engen Viks norske rekord i antall seirer i en og samme verdenscupsesong.
21-åringen sikret seg krystallkula med fire renn igjen.
Avlyst hopprenn
Det er første gang siden Viks triumf i 1998/99-sesongen at en nordmann blir sammenlagtvinner i kombinert. Totalt er Riiber den åttende norske kombinertløperen som har klart den bragden.
Søndagens hoppdel utgikk på grunn av værforholdene i Klingenthal. Dermed var det resultatene fra fredagens prøveomgang som ble lagt til grunn. Der fikk Riiber en fjerdeplass etter et svev på 130 meter. Han startet langrennet 15 sekunder bak teten.
Det var ingen som kunne stoppe Riiber i sporet. Han hentet tidlig inn tyske Manuel Faisst, som var først ut i sporet søndag. Til slutt var det fire mann som kjempet om seieren med under to kilometer igjen.
Fakta: Jarl Magnus Riiber
Født: 15. oktober 1997 (21 år)
Klubb: Heming
Bosted: Oslo
Viktigste meritter:
Junior-VM: To gull, to bronse
Verdenscupen: 11 enkeltseirer og én sammenlagtseier (2018/19).
Aktuell: Vant verdenscupen sammenlagt med sin 10. seier for sesongen søndag. Det er første gang en nordmann vinner verdenscupen kombinert siden 1999.
Skulle egentlig stå over
Før søndagens renn ledet Riiber verdenscupen sammenlagt 397 poeng foran Johannes Rydzek. Tyskland-stjernen måtte starte langrennet helt nede på 22.-plass og godt over to minutter bak teten. Han var dermed så godt som ut av dansen før langrennet hadde startet.
Opprinnelig skulle ikke Riiber gå helgens renn i Tyskland. Planen var at han skulle legge inn en lengre treningsperiode foran VM i Seefeld, men kampen om krystallkula i verdenscupen endret på det. Med sammenlagttriumfen i boks angrer han neppe på det valget.
Riiber står over neste helgs kombinertrenn i finske Lahti. Ungguttens superform har gjort han til en stor gullkandidat i VM om få uker.",611
"Styrehonoraret må være akseptabelt for toppkandidater
Norge har tradisjon for moderate honorarer for tunge styreverv. Valgkomitéledere i store norske selskaper roper nå varsko i DN om at dette gir utfordringer ved rekruttering av styremedlemmer.
Det er en kjensgjerning at det er få utlendinger i styre og ledelse i norske selskaper, samtidig som mange norske selskaper opererer globalt og konkurrerer med de beste i verden.
Folketrygdfondets kartlegging viser at om lag 20 prosent av styremedlemmer og 20 prosent av ledelsen i de 20 største norske selskapene har utenlandsk bakgrunn. Kun ti prosent av topplederne er utlendinger. Dette er langt lavere enn eksempelvis i Danmark, hvor det tilsvarende tallet er 40 prosent.
Valgkomiteene skal bidra til at selskapene får høyt kvalifiserte styremedlemmer og en god sammensetning av styrene. Tallene viser at dette er en utfordring. Det er en fare for at man går glipp av gode kandidater hvis man ikke rekrutterer utenfor Norge. Ikke minst kan man gå glipp av mennesker med en annen erfaring, noe som er viktig for å utfordre ledelsen i selskapet. Ved å få flere utlendinger inn i styrene vil det også bli lettere å finne utenlandske toppledere. Dette henger sammen.
Folketrygdfondet har høye forventninger til selskapenes styrer. Vi forventer at valgkomiteene finner frem til de beste kandidatene, også når disse finnes utenfor Norge. Det er langt mer krevende å søke globalt enn lokalt, men ikke uoverkommelig. Rådgivere må engasjeres, og prosessene blir mer omfattende og tidkrevende. Gode kandidater må overbevises om at styreverv i norske selskaper er attraktivt og givende. Styrearbeidet og styrehonoraret må tilpasses slik at toppkandidater finner det akseptabelt.
Folketrygdfondet skal være en konstruktiv partner for norsk næringsliv, og vi bruker mye ressurser på arbeid i valgkomiteer. Vi vil at norske selskaper skal være best mulig, også når det gjelder styre og ledelse. Dette vil bidra til å øke aksjonærverdier og å sikre selskapenes konkurranseevne over tid.
Flere gode utenlandske styremedlemmer kan etter vårt syn løfte norsk næringsliv ytterligere.",517
"Vaksinepille for bjørkepollen er godkjent i Norge
Pollen drysser fra blomstrende bjørk. Nå kan flere bli hjulpet med plagene fra bjørkepollen. Foto: Jan Erik Henriksson / TT / NTB scanpix
– Dette er gledelige nyheter. Det vil gjøre det enklere å få en god behandling for dem som har alvorlig bjørkepollenallergi. Behandlingen er rettet mot selve årsaken til allergien, ikke bare symptomene, sier seniorrådgiver Anna Bistrup i Astma- og allergiforbundet til NTB.
Det er medisinselskapet ALK som står bak pillen Itulazax, som skal brukes i behandling av allergisk rhinitt. Bistrup sier at pille som behandlingsform gjør det mer tilgjengelig for flere.
– Behandlingen som har vært godkjent til nå, er i sprøyteform. Pillebehandling vil spare både pasientene og helsemyndighetene for mye ressurser, sier Bistrup.
Kvaliteter utover bjørkesesongen
Bistrup legger til at allergi er økende i befolkningen, og at det er viktig at flere pasienter blir klar over de ulike behandlingsformene som har kommet på markedet.
Itulazax er godkjent for voksne pasienter som har moderat til kraftig pollenallergisk rhinitt eller konjunktivitt.
Pillen skal tas én gang om dagen, og behandlingen skal pågå i tre år.
– Det er positivt at vi nå kan tilby bjørkepollenallergikere, som tidligere ikke har fått tilstrekkelig lindring ved bruk av symptomlindrende legemidler, en ny vaksinasjonsbehandling som kan tas hjemme, sier Peter Arvidsson, som er medisinsk ansvarlig i ALK i Norden.
De regner med at legemiddelet vil være tilgjengelig i løpet av to måneder.
Han legger til at de er glade for at produktet i tillegg er anerkjent av myndighetene for sine kvaliteter gjennom hele trepollensesongen og ikke bare under bjørkesesongen.
Mange sliter
De kliniske studieresultatene som ligger til grunn for søknaden selskapet sendte inn, er ifølge ALK de mest overbevisende de noen gang har sett i forbindelse med allergivaksinasjonsstudier.
I overkant av 20 prosent av den norske befolkningen – rundt én million – har forskjellige former for pollenallergi. Legemiddelverkets godkjenning omfatter pasienter med historisk allergibesvær på tross av symptomlindrende medisin.",532
"Vaksinemotstander arrestert på Samoa
FOTO: Foto: TVNZ/ AP/ NTB scanpix Mennesker på et krisesenter i Apia på Samoa etter at over 4.300 mennesker er syke av meslinger og minst 63 har dødd
Facebook-sidene til samoanske myndigheter flommer over av hets og propaganda fra vaksinemotstandere.
Et rødt flagg henger på utsiden av et hus på Apia på Samoa forteller de omreisende vaksineteamene at det befinner uvaksinerte personer på eiendommen.
Av en befolkning på knapt 200.000 har minst 63 mennesker, de fleste små barn, omkommet som følge av meslingsmitte på noen få uker.
20 barn ligger kritisk syke på sykehus og i alt er 4.357 meldt syke. Denne uken har myndighetene i øystaten erklært nærmest unntakstilstand, stengt alle offentlige kontorer og iverksatt massevaksinasjon av befolkningen for å få kontroll over utbruddet.
Men kommunikasjonsminister Afamasaga Rico Tupai uttalte torsdag at vaksinemotstandere hindret myndighetenes arbeid ved å spre konspirasjonsteorier.
Vaksinemotstandere startet tidligere denne uken en koordinert kampanje på sosiale medier, der myndighetene i øystaten beskyldes for folkemord og brudd på menneskerettighetene.
Tupai advarte vaksinemotstanderne mot å hindre arbeidet med å begrense meslingutbruddet.
Facebook
Risikerer fengsel
– Barn har omkommet etter å ha blitt innlagt på sykehus som siste utvei. Når vi har undersøkt hvorfor foreldrene holdt barna hjemme så lenge har vi avdekket at de har lyttet til budskap fra vaksinemotstandere, sier ministeren til TVNZ.
Torsdag ble en profilert vaksinemotstander på Samoa arrestert av politiet og siktet for tilskyndelse til lovbrudd.
Edwin Tamasese var tidligere blitt advart, men kan ifølge lokale medier risikere inntil to år i fengsel etter at han likevel skrev på sosiale medier at han ville «rydde oppe etter rotet til myndighetene» om massevaksinasjonen som pågår.
Foto: TVNZ/ AP/ NTB scanpix
Kritisk for 20 barn
Også amerikanske vaksinemotstandere har forsøkt å påvirke det pågående arbeidet for å få kontroll over meslingutbruddet. De drukner myndighetenes nettsider med informasjon, materiale kommunikasjonsminister Tupai beskriver som tøys.
Den første dagen av massevaksinasjonen torsdag beskrives som en suksess. Over 10.000 mennesker, om lag 5 prosent av befolkningen fikk vaksine.
Alle hus hvor det bor mennesker som ikke er vaksinert, er pålagt å henge et rødt flagg på utsiden slik at de omreisende vaksinasjonslagene kan oppsøke dem.",625
"Trump roser Tyrkia dagen etter at han truet med å rasere landets økonomi
Etter at president Donald Trump truet med å ødelegge Tyrkias økonomi hvis den varslede militæroperasjonen i Nord-Syria går for langt, har tyrkere samlet seg utenfor den amerikanske ambassaden i Ankara. «Trump, du kan bare ødelegge USA!» står det på en av plakatene. Foto: Burhan Ozbilici / AP / NTB scanpix
I går 21:09
Den rosende omtalen kommer dagen etter at han på Twitter truet med å ruinere Tyrkias økonomi dersom det NATO-allierte landet går for langt i sin varslede intervensjon i det nordlige Syria.
– Så mange mennesker synes det er beleilig å glemme at Tyrkia er en stor handelspartner for USA. Faktisk lager de den strukturelle stålrammen for våre F-35 jagerfly, skriver Trump på Twitter tirsdag.
Trumps nye innlegg står i skarp kontrast ikke bare til trusselen han framsatte mandag, men også til det faktum at USA har suspendert Tyrkias deltakelse i jagerflyprogrammet som reaksjon på at Tyrkia har sagt ja til å kjøpe russiske luftvernraketter.
Erdogan-besøk
Trump skriver også at Erdogan kommer på besøk til Det hvite hus 13. november. Samtidig roser han kurderne, som er grunnen til at Tyrkia vil rykke inn i Syria.
– Vi er muligens i ferd med å forlate Syria, men vi har på ingen måte sviktet kurderne, som er et spesielt folk med fantastiske krigere, skriver Trump.
Etter en samtale mellom Trump og Erdogan i helgen kunngjorde Det hvite hus at Tyrkia snart kommer til å iverksette sin lenge planlagte militæroperasjon i de kurdiskkontrollerte områdene i Nord-Syria. Tyrkia har terrorstemplet den syriskkurdiske YPG-militsen på grunn av samarbeidet med PKK-geriljaen på tyrkisk side av grensen.
Opprør i Kongressen
Trumps beslutning om å gi det mange oppfattet som grønt lys for en tyrkisk invasjon, fikk imidlertid alarmen til å gå i Kongressen.
Republikanere og demokrater sto samlet bak kritikken av Trump. En av Trumps mest lojale støttespillere, senatoren Lindsey Graham, varslet en resolusjon som vil innebære harde sanksjoner mot Tyrkia og eventuelt utkastelse fra NATO hvis militæroperasjonen blir gjennomført.
Til nå har amerikanske styrker støttet den kurdiskdominerte SDF-alliansen, som har spilt en avgjørende rolle i kampen mot IS i Syria.",663
"Ropstad tar avstand fra seksuell reorientering
Ropstad sier han er barne- og familieminister for alle - uansett legning. Foto: Fredrik Hagen / NTB scanpix
Ropstads egen menighet Oslo Misjonskirke Betlehem er et av 90 menigheter som tilhører Misjonskirken Norge, som i sin tur er tilknyttet nettverket Til Helhet, skriver Klassekampen.
Nettverket kaller seg et tverrkirkelig kontaktforum, som har som formål å hjelpe homofile, lesbiske, bifile og transseksuelle å endre seg.
– Man kan endre legning
«Vi i Til Helhet ønsker å bistå deg som har en – for deg – uønsket seksuell orientering eller uønskede følelser (lesbiske/homofile/bifile følelser/transseksualitet), og som selv ønsker hjelp i prosessen med å finne en ny vei i dette», heter det i forumets presentasjon av seg selv på sitt eget nettsted.
På nettstedet heter det at formålet med forumet blant annet er å formidle tro på at man kan endre seksuell legning, og at man kan leve et liv i seksuell avholdenhet.
– Minister for alle
Lørdag skriver Ropstad på Facebook at han tar avstand fra arbeid med seksuell reorientering. «Jeg er barne- og familieminister for alle barn, uansett legning, og for alle familieformer. Folk må selv bestemme hvilke liv de ønsker å leve og med hvem» skriver han.
Statsminister Erna Solberg er raskt ute med å applaudere Ropstads kommentar.
– Dette er et tydelig signal fra barne- og familieministeren. Regjeringsplattformen er tydelig på homofiles rettigheter og vi skal aktivt motarbeide diskriminering, skriver hun i en epost til NTB.
Tar avstand
Oslo misjonskirke Betlehem tar avstand fra koblingen til nettverket og sier at menigheten ikke har noen tilknytning til Til Helhet.
– Til Helhet har en måte å snakke og tenke rundt homofili på som jeg syns er vanskelig. Både homofile og heterofile har behov for veiledning, sier pastor Erik Andreassen i Oslo misjonskirke Betlehem.
Han understreker at hans menighet ikke ønsker å tilby hjelp til homofile for å endre sin legning.",442
"Frisk Asker vant sitt første NM-gull på 17 år
Christian Kåsastul satte inn Frisks vinnermål to minutter og 19 sekunder ut i overtidsperioden. Det skapte elektriske scener i Askerhallen. For første gang siden 2002 stakk Frisk av med «bøtta» etter 4-2-seier sammenlagt i finaleserien.
Hjemmelaget ble hardt presset i mandagens oppgjør, og med under fire minutter igjen kom også 2-2-scoringen som ga spilleforlengelse. Utligningen sto Lars Østli for.
Storhamar måtte starte «sudden death» i undertall. Rett før pausesignalet lød ble Aaron Irving utvist til sterke protester fra gjestene. Sekunder etter at gjestene var fulltallige igjen, slo Kåsastul til og avgjorde.
Marginer
Frisk sikret NM-tittelen med svært effektiv ishockey. Storhamar pepret målvakt Nicklas Dahlberg med skudd, men svensken sto igjen en bunnsolid kamp. I tillegg hadde Frisk marginene på sin side, mens de tilreisende fra Hamar fikk både stolpetreff og to scoringer annullert.
Storhamar led også av å ha sin kaptein og storstjerne Patrick Thoresen ute med skade i mandagens oppgjør.
Før sluttspillet var det få som trodde askerbøringene skulle gå hele veien. De fleste spådde exit i semifinalen mot seriemester Vålerenga, men de oransjekledde ville det annerledes. Også i finalen lyktes Frisk til gagns i underdog-rollen.
Mats Frøshaug gjorde kampens første mål etter 5.26 da han ble servert pucken av Garreth Thompson. Også det skjedde etter overtallsspill.
Revansj
Deretter kom utligningen etter 25.40. Troy Josephs satte inn en retur fra Dahlberg. På det tidspunktet var Frisk Asker i undertall etter at Victor Björkung hadde blitt utvist for å ha spilt videre uten hjelm.
Helt mot spillets gang la Sebastian Johansen på til 2-1 alene med målvakt Oskar Östlund. Storhamar ble straffet for å rote bort pucken. Frisks poengkonge Hampus Gustafsson sto for assisten.
Storhamar hadde herjet i midtperioden, men bortelaget fikk usedvanlig dårlig betalt for sitt klare overtak. På tampen av perioden var Dahlberg utspilt da pucken var fri, men Storhamar skjøt i stolpen.
NM-gullet, som er Frisks fjerde, ble også en revansj for Asker-klubbens finaletap i 2008. Den gang vant Storhamar 4-2 sammenlagt.",495
"Gazas barn er også Israels ansvar | Jan Egeland
FOTO: Tor G. Stenersen Flyktninghjelpens generalsekretær Jan Egeland svarer Israels ambassadør Alon Roth om Gaza og Hamas.
I et innlegg i Aftenposten hevder Israels ambassadør til Norge, Alon Roth, at vestlige og arabiske bistandsmidler blir «pøst inn i Gaza» og at «Hamas har brukt disse midlene til å bygge angrepstunneler». Dette er ikke riktig.
Ingen vestlig hjelp går til Hamas eller deres organisasjoner. Den går gjennom FN og uavhengige organisasjoner med omfattende revisjon, evalueringer og rapportering på bruken av midlene. Bistanden går til en traumatisert sivilbefolkning, blant annet helse og skolegang for Gazas barn.
3rd-party-bio
Hvis israelske og palestinske ledere vil skape fred mellom de to nabofolkene, må de slutte å skape gjensidige fiendebilder som avler uforsonlighet. Det er riktig, som ambassadør Roth påpeker, at israelske sivile fortsatt rammes av den pågående konflikten.
De mange rakettene fra Gazas militante ekstremister er rene terrorvåpen som slår ned vilkårlig i Israel. Men ambassadøren nevner ikke noe om Israels ofte disproporsjonale militære svar.
Israel drepte 34 barn
Detaljert dokumentasjon fra FN viser at mens 14 israelere ble drept i konflikten i fjor, ble 295 palestinere drept av israelske styrker i samme tidsrom. Ifølge FN drepte israelske styrker 34 barn i forbindelse med de palestinske demonstrasjonene ved Israels grensegjerde i fjor. 1642 barn ble såret.
68 prosent av de palestinske skolebarna som bor i nærheten av grensegjerdet har store psykososiale vansker, viser en studie fra Flyktninghjelpen. Volden barna opplever, tapet av nære, lyden av luftangrep og konsekvensene av å være fanget bak stengte grenser i et lite område skaper dype sår hos en ny generasjon palestinere. Mange sliter med mareritt og konsentrasjonsvansker. Det bør bekymre Israel like mye som palestinske ledere.
Israel må også gjøre sitt
Det er godt at Israels ambassadør håper på en fremtid med stabilitet og fred. Det vil i høy grad avhenge av palestinske politiske organisasjoner. Men Israel, som den sterkeste parten, må også gjøre sitt. I dag styrkes Hamas av angrepene mot sivile palestinere og den kvelende blokaden. Å bidra til fremtidshåp og en trygg oppvekst i sitt eget nabolag er en investering i egen sikkerhet.",607
"Stortingsrepresentant Mazyar Keshvari pågrepet, siktet for grove trusler
Mazyar Keshvari på Frps landsmøtet på Gardemoen ifjor. (Foto: Terje Bendiksby/NTB Scanpix)
– Siktelsen mot Keshvari er svært alvorlig. Vi vet han har vært gjennom mye det siste halvåret, og at han har hatt det tungt, nå må politiet få tid til å gjøre jobben sin, sier parlamentarisk leder Hans Andreas Limi i Frp til DN.
VG kunne tidligere mandag melde om at Frp-politiker Mazyar Keshvari var blitt pågrepet i helgen.
– Vedkommende ble pågrepet i helgen for utøvelse av trusler og holdt i politiarrest frem til søndag, da vedkommende ble løslatt, opplyser en politiadvokat i det aktuelle politidistriktet til NTB.
– Vi jobber nå med å kartlegge det nærmere hendelsesforløpet og kan ikke gå ut med detaljer om grunnlaget for siktelsen, fortsetter politiadvokaten.
Grove trusler
Keshvari er ifølge VG siktet etter paragraf 264 og 263 i straffeloven. Førstnevnte omhandler grove trusler og har en strafferamme på inntil tre års fengsel. Ifølge VG skal det dreie seg om grove trusle med våpen.
– Ved avgjørelsen av om trusselen er grov skal det særlig legges vekt på om den er rettet mot en forsvarsløs person, om den er fremsatt uprovosert eller av flere i fellesskap, og om den er motivert av fornærmedes hudfarge, nasjonale eller etniske opprinnelse, religion, livssyn, homofile orientering eller nedsatte funksjonsevne, heter det i lovparagrafen.
Politiet vil foreløpig ikke gå nærmere inn på hva slags trusler de mener politikeren har fremsatt, eller hvem de var rettet mot.
– Det er utøvelse av trusler. Inntil videre holder vi kortene tett til brystet, og vi vil ikke gå nærmere inn på hva de dreier seg om, sier politiadvokaten.
Erkjenner ikke skyld
Stortingsrepresentantens advokat ønsker ikke å kommentere saken, men sier til VG at klienten ikke erkjenner straffskyld.
Politiet vil ikke opplyse hvorvidt Keshvari avga forklaring mens han ble holdt i arrest i helgen. Foreløpig er det ikke aktuelt å fremstille politikeren for fengsling.
– Vi vil fortsette å etterforske saken på vanlig vis og med ordinære etterforskningsmetoder. Vi kommer tilbake med ytterligere informasjon dersom vi anser det riktig å gå ut med mer, opplyser politiadvokaten.",523
"Ikke tull med merkevaren vår!
Olavstradisjonen og Spelet er en av Norges sterkeste merkevarer, skriver innleggsforfatteren. Foto: LEIF ARNE HOLME
Bjørn Sandsaunet
Styret i Stiklestad Nasjonale Kultursenter har i et anfall av sviktende vurderingsevne vurdert å sette Spelet på Stiklestad på vent for å rette opp i økonomien.
Olavstradisjonen er en av Norges sterkeste merkevarer. Den er så sterk at rundt i Europa og også andre verdensdeler har det gjennom historien blitt bygd hundrevis av Olavskirker. I den katolske verden er Olavstradisjonen utrolig sterk, og selv i vårt protestantiske land feirer folk fra alle religioner og også ateister en katolsk helgen.
Nå er bredden over pilegrims-dimensjonen i dette så stor at veldig mange begir seg ut på pilegrimsledene på korte og lange vandringer uten å ha noe bevisst forhold til den kristne dimensjonen forøvrig. Kort sagt, dette er momenter som «selger». Det dreier seg om det en kan kalle en merkevare med store dimensjoner, og som forplikter dem som er satt til å forvalte det hele.
Siden jeg er økonom, har jeg begynt å tenke på et tall. 1 000 000 000. En milliard. Det er hva merkevaren som noen nå ville skylle ned i toalettet, kan være verdt. Her snakker vi altså om å skylle ut barnet med badevannet.
Det er høyst betimelig at folk engasjerer seg, vi må forhindre at arvegodset bli ødelagt. Dette arvegodset tilhører folket. Gjennom 65 år har hundrevis av amatørskuespillere og hærmenn blitt opplært på Stiklestad, noen av dem har blitt profesjonelle skuespillere og kulturarbeidere med viktige stemmer. Det er på tide å mobilisere alle som ser på Spelet som en juvel, en juvel som nå må pusses opp i stedet for å bli kastet i søpla.
Det er på tide å bli rasende, veldig rasende. Når veldig mange mennesker blir rasende kan noe skje. Årets største mageplask på Stiklestad må snus til noe positivt. Bli rasende du også!
Adresseavisen ønsker en åpen og saklig debatt. Våre debattfelt er åpne 07-00 hver dag. Les debattreglene her.",545
"E-tjenesten: Russland og Kina øker etterretnings-trykket mot Norge
E-SJEFEN: Morten Haga Lunde presenterer E-tjenestens årlige trusselrapport mandag morgen. Foto: NTB scanpix
Russiske påvirkningsforsøk, rettet mot å undergrave politiske prosesser og øke motsetningene i Europa og NATO, vil fortsette.
– Adferden påvirkes ikke selv om de iblant blir avslørt, sa E-tjenestens sjef, generalløytnant Morten Haga Lunde, i en presentasjon mandag morgen.
Falske nyheter
Russland jobber også i økende grad med falske nyheter:
– En voksende mengde nyhetssider redigert for å sette vestlige samfunn og verdier i dårlig lys. Norge er intet unntak, ifølge E-sjefen.
De to landene er i stand til å utføre komplekse og offensive nettverks-operasjoner, og de utvikler sine ferdigheter hele tiden, heter det i rapporten «Fokus 2019», som er E-tjenestens åpne trusselvurdering som kommer en gang i året.
Norges nærhet til Arktis og nordområdene gjør Norge til et ettertraktet etterretningsmål, og E-tjenesten spår at trykket vil fortsette i 2019. Norsk forsvars- og sikkerhetspolitikk, militære beredskapsplaner og nordområdepolitikken er av spesielt stor interesse for landene som spionerer mot Norge.
Advarer mot jamming
E-tjenesten er spesielt bekymret for jamming, forstyrrelse av signaler, etter at GPS-signalene som brukes til navigasjon, ble forstyrret og falt ut under NATO-øvelsen Trident Juncture i fjor høst.
Dette påvirket norsk og alliert luftfart, spesielt i Finnmark og i Nord-Finland. E-tjenesten skriver at denne adferden er en trussel mot luftfarten i fredstid.
Men rapporten har ingen gode nyheter om at dette trykket til avta:
– Den skisserte utviklingen vil fortsette, og gjennom våpenprogrammet for perioden fram til 2027 vil russisk evne til sektorovergripende maktprojeksjon i fred, krise og krig øke, heter det i E-tjenestens rapport.
INF-sammenbruddet
Morten Haga Lunde viste også til hvordan respekten for internasjonale nedrustningsavtaler er fallende, etter det NATO og USA mener er Russlands ensidige brudd på INF-avtalen, forbudet mot mellomdistanseraketter med atomstridshoder i Europa.
Både Russland og USA har erklært at de ikke lenger føler seg bundet av avtalen, etter at USA gikk til formell oppsigelse tidligere i februar.
– Tiltagende rivalisering mellom stormaktene kan føre til nytt våpenkappløp både regionalt og globalt, sa E-sjefen.",696
"Solskjærs menn møter Kristiansund på Ullevaal – og kvinnelaget skal møte Vålerenga
Ole Gunnar Solskjær og Manchester United kommer til Norge i sommer. Foto: Terje Pedersen / NTB scanpix
Kampene går midt i Norway Cup-uken.
Manchester United-manager Ole Gunnar Solskjær snakker varmt om kampen i en pressemelding.
– Det er alltid muligheter i fotball, KBK har vist det. Nå får de testet hvor nivået ligger, og så får vi sjekket oss selv. Selv om vi har preseason, har de også ferie. Det blir en virkelighetsoppfatning for alle utpå banen på hvor langt foran eller bak vi er. Det er KBK som står mitt hjerte nærmest, og de var ikke vonde å be da muligheten dukket opp. Å få til dette oppgjøret og gi KBK samt folket i Kristiansund en sånn kamp, gjør meg stolt, sier Solskjær i en pressemelding.
KBK-trener Christian Michelsen omtaler kampen som et eventyr.
– Dette kommer til bli tidenes «boost» for oss. Mange av guttene i klubben lever og ånder for Premier League, og interessen er selvsagt enorm. Kristiansund og Nordmøre holder med Ole Gunnar, og det har vi gjort i alle år. Muligheten til å få oppleve dette er helt fantastisk, ja, et eventyr vil jeg si, heter det fra Michelsen i den samme pressemeldingen.
Kvinnekampen blir også et kapittel for seg. Det er første gang at et blir gjennomført noe slikt i Norge. Kampen mellom Manchester United og Vålerenga skal spilles på Intility Arena.
De røde fra Manchester startet opp sitt kvinnelag foran 2018/19 sesongen. Klubben vant mesterskapsserien (FA Womens Championship) og rykket opp til FA Womens Super League. Laget ledes av engelske Casey Stoney, som med sine 130 landskamper er kjent skikkelse på balløya.
– Kampen blir en viktig del av vår sesongoppkjøring, og det blir en veldig fin test for oss mot en god motstander. I tillegg gleder vi oss veldig til å besøke Norge og Oslo som by og ser fram til en spennende kamp med fine rammer rundt, forteller Stoney i en pressemelding.",465
"Her er bøkene flest briter lyver om å ha lest
Illustrasjonsbilde.
Avisen The Independent skriver at folk lyver om at de har lest bøker fordi de vil framstå som kloke og intellektuelle. Det kommer fram i en undersøkelse som er utført av Sky Arts.
Av undersøkelsen går det fram at halvparten av de spurte har løyet om at de har lest en bok fra perm til perm.
Vil framstå som intelligente
Rundt 30 prosent sa de løy fordi de ville framstå som mer intelligente, mens 37 prosent sa de gjorde det fordi de ville delta i en diskusjon som handlet om en bok.
Respondentene i undersøkelsen innrømmet også at de puttet visse bøker i bokhylla for å framstå som mer kulturelle, mens andre pugget sitater for å virke belest.
Én av ti hadde lagt ut et bilde av seg selv med en «intellektuell» bok på sosiale medier – en bok de aldri hadde lest eller tenkt å lese.
Når folk blir utfordret på detaljer fra en bok de ikke har lest, er det vanlig å vri seg unna med at «det er så lenge siden jeg har lest den», hoste det vekk eller stole på noe man har sett fra en TV- eller filmframstilling av boka, skriver The Independent.
Listen
Resultatet fra undersøkelsen ble lagt fram på Litteraturfestivalen i Cheltenham, og her er listen:
1. «Bibelen»
2. «Drep ikke en sangfugl» av Harper Lee.
3. «Romeo og Julie» av William Shakespear.
4. «1984» av George Orwell.
5. «Stolthet og fordom» av Jane Austen.
6. «Store forventninger» av Charles Dickens.
7. «Moby Dick» av Herman Melville.
8. «Krig og fred» av Lev Tolstoj.
9. «Skatten på sjørøverøya» av Robert Louis Stevenson.
10. «Tom Sawyers eventyr» av Mark Twain.
11. «Korte svar på store spørsmål» av Stephen Hawking.
12. «Forbrytelse og straff» av Fjodor Dostojevskij.
13. «Odysseen» av Homer.
14. «Den gamle mannen og havet» av Ernest Hemingway.
15. «Lolita» av Vladimir Nabokov.
16. «Ulysses» av James Joyce.
17. «Det magiske vendepunktet» av Malcolm Gladwell.
18. «Sapiens – en kort historie om menneskeheten» av Yuval Noah Harari.
19, «Glassklokken» av Sylvia Plath.
20. «Kildens utspring» av Ayn Rand.",476
"Nok en varsler vurderer å stå frem mot Trump
FOTO: Manuel Balce Ceneta / AP / NTB scanpix Enda en varsler vurderer å fortelle om president Donald Trumps forsøk på å presse Ukraina til å granske Joe Biden.
Mannen, som er ansatt i etterretningsapparatet, ble intervjuet av generalinspektør Michael Atkinson for å bekrefte det den første varsleren fortalte om press fra Trumps side mot Ukrainas president for å granske Joe Bidens forbindelser til Ukraina.
Ifølge New York Times, som baserer seg på to personer med kjennskap til saken, vurderer mannen om han også formelt skal stå frem som varsler mot Trump og la seg avhøre i Kongressen.
I likhet med den første varsleren ble også denne mannen bekymret for Trumps forbindelser til Ukraina. Han er blant flere som Atkinson har møtt å få bekreftet hva den første varsleren fortalte.
Kan øke troverdigheten
Det første varselet om at Trump brukte sin stilling til å presse Ukraina til å innlede etterforskning av politiske motstandere, utløste gransking med sikte på riksrettstiltale mot Trump. Biden er inntil videre favoritt til å bli Demokratenes presidentkandidat neste år.
Atkinson informerte fredag kongressmedlemmer om hva han har gjort for å få bekreftet den første varslerens beretning. Det er ikke klart om han da også fortalte dem at den andre mannen også vurderer å stå frem med et varsel.
Det vil i så fall øke troverdigheten til den første varsleren, ikke minst siden den andre mannen sto nærmere begivenhetene. Den første varsleren, som er en ansatt i CIA, baserte sitt varsel på informasjon fra en rekke tjenestemenn.
Trump og Det hvite hus har forsøkt å undergrave den første varslerens troverdighet ved å vise til at han bare baserte seg på andres beretninger.
Trump selv har sagt at den som har gitt informasjon om hans forbindelser til Ukraina, nærmest må betraktes som spion, og vist til hva man pleide å gjøre i gamle dager med spioner og forrædere.",580
"Elbilventelistene
I Bertel O. Steen har vi, som importør av ni bilmerker, behov for å kommentere de råd om elbilmarkedsføring som Christopher Mortensen fremsatte i innlegg i DN 16. januar. Han påstår at de store bilprodusentene bremser utviklingen på elbil. Sannheten er at bilprodusentene gjennomgår stor omstilling og teknologisk transformasjon. Reuters skrev denne uken at verdens største bilprodusenter vil bruke 2500 milliarder kroner på batterier og elbilproduksjon.
Mortensens merkevareråd til bilimportører og forhandlere er å droppe å markedsføre diesel- og bensinbiler og kun presentere drømmebilen som kommer om et par år. Det er noen haker ved rådet: Det overser mange kunders behov i dag. De som trenger en stor bil med hengerfeste og ikke har råd til å betale nærmere en million, mangler for tiden de gode elektriske bilene.
Vi forvalter lister med 10.000 ivrige elbilkunder, og som importør er vi prisgitt fabrikkenes tidsplan og tildeling. Underveis melder vi tydelig fra til våre fabrikker om forrykende elbilsalg og særnorske tilstander og gjør alt som står i vår makt for å sikre elbiler til norske kunder. Men for å forstå ubalansen i det norske markedet må man innse at Norge utgjør kun 0,2 prosent av verdensmarkedet, altså forsvinnende lite for produsentene i Tyskland, Frankrike og Korea.
EU har bestemt at alle bilprodusenter som selger biler i Europa må ha et gjennomsnittlig CO2-utslipp på 95 gram i 2021. For å få snittet ned blir produsentene nødt til å ha null- og lavutslippsbiler i porteføljen fra 2020. Bilprodusentene har derfor et laserfokus på 2020 for å nå de tøffe målene. Takket være norsk elbilpolitikk ligger Norge an til å havne langt innenfor, med rundt 68 gram/km i 2019. Sett med norske øyne skulle vi gjerne sett at EU-kravet slo inn tidligere.
Vi er midt i et teknologiskifte, og som bilimportør må vi både vinne ventelistekampen på elbiler og selge nye, sikre biler med utslippsgjerrig forbrenningsmotor og avansert renseteknologi.",519
"Vil skrote bruktloven
Yngvill Ofstad hos Bergans AS og Ivar Horneland Kristensen fra Virke er glade for at næringsministeren vil endre loven.
Fredag kunngjorde næringsminister Torbjørn Røe Isaksen i en tale fra Høyres landsmøte at han vil skrote brukthandelloven og på den måten åpne opp for mer gjenbruk og mindre avfall.
– Vi synes det er flott at næringsministeren viser slik handlekraft. Det gir håp for framtidens sirkulære økonomi, sier bærekraftsansvarlig hos Bergans AS, Yngvill Ofstad.
Gammel lov
Det er to år siden Bergans AS startet med en panteordning for bruktklær som et forsøk på å drive mer bærekraftig. Nylig ble de gjort oppmerksomme på at for å drive bruktsalg må man ha løyve. Det var Virke, arbeidsgiverorganisasjonen for handels- og tjenestenæringen i Norge, som gjorde Bergans oppmerksomme på den gamle brukthandelloven, som en gang i tida ble laget for å forhindre kjøp og salg av tyvgods.
Følg Dagsavisen på Facebook og Twitter!
Til hinder
I dag oppfordres bedrifter til å tenke sirkulærøkonomi, og i forrige uke uttalte administrerende direktør i Virke, Ivar Horneland Kristensen, at loven er et direkte hinder for bedrifter som vil tenke bærekraft. Forrige uke sendte de næringsministeren et brev der de anmodet om å endre loven.
– Derfor er jeg strålende fornøyd med at ministeren har lyttet til Virke og fjerner brukthandelloven. Kloden tåler ikke at vi bruker og kaster så mye, og da er det åpenbart at en lov som hindrer gjenbruk og ombruk må skrotes, sier Kristensen.
– Virke ser at stadig flere virksomheter innen handel og tjenester finner nye, smarte løsninger for å sikre gjenbruk av varer og materialer, men også at de møter barrierer gjennom et rigid lovverk og byråkrati for å få det til.
Fremtidsrettet
Ivar Horneland Kristensen understreker at dette handler om fremtidsrettet næringspolitikk.
– Flere og flere, både forbrukere og virksomheter, tenker sirkulær økonomi og ønsker å bidra til en mer bærekraftig utvikling. Da er det veldig viktig at politikerne følger med i timen, og legger til rette for å styrke utviklingen. I dette ligger det også store forretningsmuligheter, sier Kristensen.",454
"Reuters: USA og Kina med utkast som kan ende handelskrigen
President Donald Trump og Kinas Xi Jinping kan nærme seg en handelsavtale. Bildet viser et møte mellom de to statslederne fra november 2017. (Foto: NICOLAS ASFOURI/AFP)
– USA og Kina har begynt å skissere opp forpliktelser på de vanskeligste problemene i handelskonflikten, og markerer de viktigste fremskrittene så langt for å avslutte en syv måneders lang handelskrig.
Det sier kilder med tett kjennskap til forhandlingene til nyhetsbyrået Reuters.
Torsdag og fredag er det duket for neste runde i samtaler mellom Kinas visestatsminister Liu He og USAs handelsrepresentant Robert Lighthizer og finansminister Steven Mnuchin. I forkant av møtene i Washington har det vært intens aktivitet mellom forhandlerne fra landene som prøver å få til en avtale mellom landene før den foreløpige våpenhvilen i handelskrigen utløper 1. mars.
Ifølge Reuters arbeider forhandlerne med seks intensjonsavtaler som toppene skal jobbe videre med å enes om de neste dagene.
Partene står ifølge kilder fremdeles langt fra hverandre når det gjelder krav framsatt av Trump-administrasjonen om strukturelle endringer i Kinas økonomi. Samtidig er konturene av en avtale begynt ta form, der begge sider gjør en innsats. Avtalen skal være delt inn i seks intensjonsavtaler, basert på strukturelle utfordringer landene imellom: tvungen teknologioverføring og datatyveri, immaterielle rettigheter, tjenester, valuta, landbruk og handelshindringer. Intensjonsavtalen for handelshindringer vil imidlertid ikke gjelde for toll, men ta opp for eksempel subsidiering av produksjon og markedsregulering.
Intensjonsavtalene dekker de mest komplekse problemstillingene i handelsforholdet fra USAs perspektiv og har til hensikt å få en slutt på praksisen i Kina som gjorde at president Donald Trump innførte toll og avgift på kinesisk import i utgangspunktet.
Klokke har begynt å tikke for å få på plass en avtale. Trump har satt en frist til 1. mars for å bli enige, hvis ikke vil han øke tollen på kinesiske importvarer. Presidenten har varslet at han vil øke tollene importvarer til en verdi på 200 milliarder dollar fra 10 til 25 prosent. Han har imidlertid antydet at fristen kan bli forlenget.",504
"Sterling-show sikret City tre viktige poeng i gullkampen
Raheem Sterling ble tomålsscorer da Manchester City slo Crystal Palace søndag. Foto: Steven Paston / PA / AP / NTB scanpix
Crystal Palace-Manchester City 1 – 3
Sterling sørget for at City tok en oppskriftsmessig trepoenger mot hjemmesvake Palace. Luka Milivojevic reduserte for vertene på tampen.
Seieren gjør at den regjerende seriemesteren holder dampen oppe i gullkampen. Med fem gjenstående oppgjør har de lyseblå alt i egne hender.
Innspurten blir derimot av det meget spennende slaget. Liverpool puster Pep Guardiolas menn tungt i nakken, og City møter Tottenham og Manchester United de to kommende rundene. Alt ligger med andre ord til rette for en nervepirrende sesongavslutning.
Vakker avslutning
Sterling har vært glimrende denne sesongen og noterte seg for sin 16. scoring for sesongen etter et kvarter. Lynvingen ble vakkert spilt gjennom av Kevin De Bruyne, og fra spiss vinkel banket han ballen i motsatt kryss.
Det var for øvrig De Bruynes første målgivende i ligaen siden sesongavslutningen i mai 2018.
Scoringen burde derimot kommet tidligere. Fem minutter tidligere kunne Sterling enkelt pirke inn ledelsen i det åpne buret, men presterte heller å sette ballen til side for mål. Heldigvis for 24-åringen kom revansjen like etterpå.
Assistkongen Sané
Ledelsen burde vært doblet like før pause. Hele fire City-spillere kastet seg fram i boksen for å avslutte, men tross de svære mulighetene fikk vertene avverget.
Leroy Sané overtok tittelen som sesongens assistkonge da han serverte Sterling med et hardt innlegg, som briten styrte sikkert i mål med en lur avslutning. Det var Sanés 17. målgivende og Sterlings 17. mål for sesongen.
James McArthur skaffet Palace frispark i meget god posisjon, og den sjansen tok Milivojevic vare på ti minutter før slutt. Kapteinen utnyttet et hull i muren og fikk sneket ballen inn i keeperhjørnet til Guardiolas store frustrasjon.
Palace presset på for poeng i sluttminuttene, noe som skapte store kontringsrom for gjestene. Da Aaron Wan-Bissaka bommet på en tunnelpasning, viste City ingen nåde. De Bruyne satte på turboen og serverte offsideplasserte Gabriel Jesus, som fastsatte sluttresultatet til 3 – 1.
(©NTB)",547
"Dramatiske scener: Her blir NFL-spiller slått med sin egen hjelm
FOTO: Foto: David Richard / AP / NTB scanpix. Cleveland Myles Garrett slår Pittsburghs Mason Rudolph med motspillerens egen hjelm mot slutten av torsdagens NFL-kamp.
Clevelands Myles Garrett (venstre) er i ferd med å slå Pittsburghs Mason Rudolph (uten hjem) med motstanderens egen hjelm.
Kun åtte sekunder gjensto av kampen mellom lagene i den amerikanske fotballigaen da oppgjøret fikk en hektisk og utartet slutt.
Etter at Clevelands Myles Garrett taklet Pittsburghs Mason Rudolph, fikk Garrett grepet om Pittsburgh-spillerens hjelm. Hjelmen ble revet av hodet til Rudolph og ble så brukt til å slå quarterbackens ubeskyttede hode.
– Han kunne ha drept ham, skrev NFL-legenden Andre Reed på Twitter.
He could of killed him. In the 17 years I played in the #NFL , never been more disturbed by the end of a game. #disappointed #notcool
— Andre Reed (@Andre_Reed83) November 15, 2019
Ron Schwane / AP / NTB scanpix.
– Det er feigt
Situasjonen utartet etter at flere spillere fra begge lag kastet seg inn i slåsskampen, der det ble delt ut flere slag og spark mens dommerne forsøkte å skille spillerne.
Rudolph pådro seg tidligere i sesongen hjernerystelse etter å ha blitt taklet bevisstløs i en kamp mot Baltimore.
– Det var feigt gjort av Garrett, men det er greit. Jeg tar den. Men jeg kommer ikke til å trekke meg fra noen kamp på banen, sa Rudolph, som ikke ble skadd i bråket.
Mistet hodet
Det hele endte med at Garrett og Pouncey ble utvist, sammen med to andre spillere som ble med på slåsskampen.
– Jeg gjorde en feil og mistet hodet. Det kommer til å skade laget. Jeg er takknemlig for at laget mitt forsvarte meg, men det burde ikke ha gått så langt. Det er min feil, sa Garrett.
Mye tyder på at Garrett kan vente seg en utestengelse etter hendelsen.
– Barbarisk, sa Fox-kommentator Troy Aikman.
– Realiteten er at han (Garett) kommer til å bli utestengt. Vi vet ikke når og hvor lenge, men uansett vil det ramme laget vårt, sa Brown’ quarterback Baker Mayfield.
Cleveland vant for øvrig kampen 21-7.",623
"Nå er den første artisten til Palmesus 2020 bekreftet
Asap Rocky er bekreftet til Palmesus 2020. Bildet er fra et tidligere år, og kun ment som illustrasjon. FOTO: Arkivbilde
Rakim Mayers, kjent under artistnavnet Asap Rocky, under rettssaken i Sverige i sommer.
Palmesus-sjef under årets strandfest.
– Mannen er en eneste stor inspirasjon og har preget både hitlister og hele den urbane sjangeren i mange år nå, og vi gleder oss stort til å se ham på stranda til sommeren, sier Palmesus-sjef Leif Fosselie.
Den amerikanske rapstjernen fra New York er den første headlineren som er bekreftet til den 12. utgaven av Palmesus på Bystranda i Kristiansand, 3. – 4. juli 2020.
Tidligere har rapperen toppet den amerikanske hitlisten Billboard med låter som «F**kin Problems» og «Wild For The Night» – for å nevne noen.
Dømt etter voldshendelse i Sverige
Andrew Burton / NTB scanpix
I tillegg til å være verdenskjent for sitt rap-talent, var det andre overskrifter om Asap Rocky som preget nyhetsbildet i medier verden over i sommer.
Rapperen satt i varetekt i Sverige fra 5. juli til han ble løslatt 2. august i påvente av dommen. Grunnen var at han havnet i en slåsskamp med en 19-åring etter en konsert i Stockholm. Han ble seinere dømt for hendelsen, men slapp fengsel.
Fosselie har følgende kommentar om sommerens kontrovers rundt artisten.
– For vår del handler Asap Rocky om flere Billboard nummer en-plasseringer. Vi gleder oss til å se han på en stappfull bystrand, og overskriftene neste sommer kommer nok til å handle om det musikalske, sier Palmesus-sjefen til KRSby.
– Booker de som lager den beste festen
Kristian Hole
Fosselie sier videre at det framover skal slippes flere artister.
– Vi kommer til å ha et bredt spekter av artister og sjangere til Palmesus 2020. Oppskriften er at vi booker de som lager den beste festen, med utgangspunkt i det folk vil ha.
– Blir det mye fokus på rap i år?
– Urban er en stadig større del av musikkbildet, både internasjonalt og i Norge. I tillegg til Asap Rocky blir det sluppet flere acts innenfor sjangeren til neste års Palmesus, sier Fosselie avslutningsvis.
Billboard
Leif Fosselie
Musikk
Palmesus
Stockholm
Relaterte artikler",441
"Ingebrigtsens grusomme rekke fortsetter
Kåre Ingebrigtsen og Oostende står uten seier på de ni siste kampene. Foto: Ole Martin Wold / NTB scanpix
Henrik Bjørdal, her i aksjon for Norge, scoret sitt annet mål for sesongen da Waregem slo Waasland-Beveren 2-1 på bortebane lørdag kveld. Foto: Foto: Barry Cronin / AFP / NTB scanpix
Oostende-trener Kåre Ingebrigtsen fikk en sterk start i sin nye klubb i Belgia. Men så har det blitt full stopp. Lørdag kveld tapte hans lag 0-1 borte for St. Truiden, og er uten seier på ni kamper.
Trønderens mannskap står med fem strake tap, og har nå blandet seg inn i bunnstriden. Laget ligger tredje sist, på 14.-plass, på tabellen.
Oostende står med elleve poeng på 14 kamper.
Nordmann scoret
For sunnmøringen Henrik Bjørdal ble det en langt bedre kveld. Han scoret sitt annet mål for sesongen da hans Zulte Waregem slo Waasland-Beveren 2-1 på bortebane lørdag.
22-åringen dukket opp på rett sted til rett tid da det var spilt 38 minutter. Skuddet til spissen Cyle Larin ble reddet av keeper, men på returen var Bjørdal først og trillet ballen i åpent mål til 1-0 for Zulte Waregem.
Det så lenge ut til at nordmannen skulle bli matchvinner. Ti minutter før slutt vartet imidlertid hjemmelagets Aboubakary Koita opp med et kremmerhus av de helt sjeldne. Fra drøye 35 meter sendte han av gårde et skudd rett opp i det venstre krysset, utakbart for keeper Sammy Bossut.
Men på overtid, etter at Bjørdal var byttet ut, satte canadiske Larin inn seiersmålet til 2-1 for Zulte Waregem, som med seieren klatrer opp til femteplass i den belgiske toppserien.
Kaptein Berge
Bjørdal scoret sitt første mål for sesongen i den tredje serierunden da Sander Berge og Genk ble slått 2-0.
Lørdag bar Berge kapteinsbindet for Genk hele kampen da laget tapte 0-2 borte mot Eupen.
Simen Juklerød satt på benken og måtte se Antwerpen tape 1-3 for Mouscron.",538
"Valgdagsmåling: Ytre høyre-partiet Vox dobler seg i det spanske valget
VALG: Vox-støttespillere ved det siste valgkamparrangementet før stemmelokalene åpnet søndag. Foto: Bernat Armangue, NTB scanpix
STEMTE: Statsminister Pedro Sanchez avla sin stemme ved valget i Spania søndag. Foto: Bernat Armangue, NTB scanpix
I FREMGANG: Partileder Santiago Abascal i ytre høyre-partiet Vox avga sin stemme i Madrid. Foto: Andrea Comas, NTB scanpix
KONSERVATIV: Partileder Pablo Casado i konservative Partido Popular (PP) håpte på et bedre resultat enn i det historisk svake valget i april. Foto: Manu Fernandez , NTB scanpix
I går 21:04
NTB-DPA-AP
Ytre høyre-partiet Vox får trolig mellom 56 og 59 seter, ifølge prognoser fra den spanske TV-kanalen RTVE.
Det er godt over doblet fra april, da partiet fikk 24 seter. De vil i så fall bli Spanias tredje største parti kun seks måneder etter sin debut i nasjonalforsamlingen.
Flest seter, men ikke flertall
Sanchez' parti PSOE får flest seter, trolig mellom 114 til 119, ifølge prognose. Det er en nedgang fra 123 seter i valget i april og langt fra godt nok til å sikre seg et flertall. Da trengs det 176 seter.
Konservative Partido Popular (PP) ligger an til å få 85 – 90 seter, opp fra 66.
Statsministeren forsøkte i månedsvis etter valget i april å danne regjering med støtte fra venstrepartiet Podemos, men forhandlingene ledet ikke frem siden Sanchez nektet å danne koalisjonsregjering.
I september så han seg nødt til å lyse ut nyvalg etter at kong Felipe erklærte at ingen av kandidatene hadde nok støtte til å sikre flertall i nasjonalforsamlingen.
Lav deltakelse
Søndagens valg er det andre i år, og det fjerde på like mange år i Spania. Trolig har lav valgdeltakelse hatt mye å si for resultatet.
Klokken 18 hadde 56,8 prosent av velgerne brukt stemmeretten sin, ned fra 60.7 prosent i valget i april.
Valglokalene på fastlandet stengte klokken 20, mens innbyggerne på Kanariøyene kan stemme til klokken 21.
37 millioner spanjoler er stemmeberettiget. Rundt 93.000 politifolk sørget for sikkerheten, men valgdagen har forløpt uten noen store hendelser.",675
"Kelly Clarkson rett fra prisgalla til operasjonsbordet
VERTINNE: Kelly Clarkson sto i sentrum gjennom helle Billboard Music Awards. Foto: STEVE MARCUS / Reuters
GOD TONE: Kelly Clarkson (t.v.) gir en klem til Paula Abdul etter at sistnevnte nærmeste hadde satt fyr på scenen. Foto: KEVIN WINTER / GETTY IMAGES NORTH AMERICA
POPDIVA: Kelly Clarkson sang også to sanger. Foto: KEVIN WINTER / GETTY IMAGES NORTH AMERICA
Popstjernen smilte og fremførte vertinneoppdraget på musikkgallaen til fingerspissene. Hun skjulte at hun slet med store smerter på grunn av blindtarmstrøbbel.
Plagene skal ha oppstått den siste uken, og jobben med å være frontfigur under Billboard-utdelingen, hadde vært planlagt i lang tid.
Sett bildene? Paula Abdul (56) frekkest på Billboard
Først torsdag morgen innviet Clarkson omverdenen i helsesituasjonen, som innebar at hun rett etter prisdrysset måtte ta flyet hjem til Los Angeles og sykehuset Cedars Sinai Hospital.
«Skal ikke lyve... Det kan være eller ikke være at jeg brøt sammen i tårer etter showet på grunn av smertene», skrev hun på Twitter sammen med en emoji som viser sammenbitte tenner.
«Men takk til alle fantastiske mennesker på Cedars Sinai. jeg fløy hjem rett etter arrangementet, gjennomgikk operasjonen med glans i dag tidlig, og akkurat nå føler jeg meg i storform. Farvel. blindtarm!», føyer hun til – sammen med den berømte frasen «The show must go on».
Clarkson skiftet antrekk hel seks ganger gjennom den tre timer lange direktesendingen. Hun opptrådte også med to egne sangnummer, deriblant «Broken & Beautiful», filmlåten til «Ugly Dolls».
Festpyntede stjerner: Men var dette en kjoleglipp?
37-åringen kommer ikke til å hvile ut særlig lenge etter inngrepet. Ifølge Entertainment Tonight planlegger hun å være tilbake på skjermen under amerikanske «The Voice», der hun er dommer.
Kelly Clarkson ble superstjerne verden over da hun vant den aller første «American Idol» i 2003. Hun ble imidlertid slått av Kurt Nilsen under «World Idol» året etter. I årene siden har Clarkson gitt ut en rekke album, giftet seg og fått to barn.",695
"Amerikansk høyreekstremist pågrepet på arrangement i Oslo – 25 personer innbrakt
Høyreekstremisten som er pågrepet, er ifølge Filter Nyheter Greg Johnson.
Han er blant mellom 50 og 100 personer som lørdag skulle delta i en konferanse arrangert av det høyreekstreme nettverket Scandza Forum.
Han har blant annet uttrykt støtte til Anders Behring Breiviks begrunnelse for 22-juli-terroren, og kalt terroren for «nødvendig».
Bortvises fra Norge
– Den pågrepne forfekter og kommuniserer en høyreekstrem ideologi. Det er en fare for at den kan resultere i vold eller voldelige handlinger. Den pågrepne amerikanske statsborgeren blir derfor bortvist fra Norge, helst så fort som mulig, sier seniorrådgiver Martin Bernsen i PST til NTB.
Han kan ikke kommentere hvorfor mannen ikke ble pågrepet allerede på flyplassen, eller hvorvidt PST har vurdert å bortvise noen av de andre talerne.
Demonstranter
Konferansen på Sinsen pågikk lenge uforstyrret etter pågripelsen.
Utenfor hadde 40 til 50 demonstranter møtt opp. Politiet beskrev stemningen som verbalt høylytt, men uten voldshendelser. De brukte helikopter for å observere fra lufta.
Med ved 16.15-tiden meldte politiet at rundt 25 personer var anholdt for å ha brutt sperringene på stedet.
– De forsøkte å ta seg over sperringene, og da måtte politiet gripe inn. Vi har ikke fått melding om noen skadde, sier operasjonsleder Marianne Heidenstrøm i Oslo politidistrikt til NTB.
Personene som var anholdt, ble senere innbrakt til arresten for ordensforstyrrelser og for ikke å etterkomme pålegg gitt av politiet.
Johnson avviser
Nettverket Scandza Forum har holdt arrangementer i Norge, Sverige og Danmark siden 2017, ifølge Filter.
Johnson har kommet med en rekke uttalelser om Breivik og norsk politikk, der han blant annet har gått langt i retning av å beskrive drap på Aps politikere som legitimt virkemiddel for å bekjempe «ikke-hvit innvandring», ifølge nettavisen.
Johnson skriver i en uttalelse til NRK at han avviser at han har støttet bruk av vold som politisk virkemiddel, og at han mener teksten om 22. juli er tatt ut av sammenheng.",531
"16-åring slått med balltre og ranet i Oslo
Politiet fikk melding fra et vitne torsdag klokken 10.37 som fortalte at han så en person bli banket opp med et balltre.
Mens politiet var på utrykning til åstedet ringte 16-åringen selv.
– Han ble angrepet av fire-fem ungdommer, slått med balltre og truet med kniv. Gjerningsmennene tok fornærmedes mobiltelefon, vi behandler dette derfor som et grovt ran, sier operasjonsleder Vidar Pedersen i Oslo politidistrikt.
– Fornærmede har gitt en beskrivelse til oss av gjerningsmennene, at de var mørke i håret og mørkt kledd. De skal ha forsvunnet fra stedet i en hvit Golf, sier operasjonslederen.
16-åringen er fraktet til legevakten for behandling av mulige bruddskader og flere kutt i hodet.
– Det er naturlig å innhente et formelt avhør av fornærmede i en slik sak for å finne ut om han kan vite noe mer som kan hjelpe oss med å identifisere gjerningsmennene, sier Pedersen.
– Vet mer enn han vil si
En politipatrulje fulgte 16-åringen til legevakten og snakket med ham etter at han hadde fått helsehjelp.
– Eksakt hva som har kommet ut av den samtalen, har jeg ikke fått klarhet i, men rapporten sier at han nok vet mer om gjerningsmennene enn det han vil si, sier operasjonsleder Pedersen til Aftenposten.
Torsdag ettermiddag er det fremdeles ingen pågrepne i saken. Politiet har gjennomført vitneavhør av naboer i området som skal ha sett hendelsen.
Undersøker sammenheng med andre hendelser
Det har de sist månedene vært flere hendelser med ungdommer på Mortensrud og området rundt, inkludert flere branner og branntilløp på skoler. Tidligere denne uken ble to 13-åringer ranet med pistol på Bjørndal, som også tilhører Søndre Nordstrand.
Det er for tidlig å si om hendelsene har en sammenheng, mener politiet.
– Men dette er noe vi vil undersøke, sier operasjonslederen.
– Per nå har vi ingen pågrepne, men jeg har god tro på at vi skal finne ut hvem som står bak. Da vil vi sjekke mulig sammenheng med andre saker opp mot beskrivelse av gjerningspersoner, modus og lignende, sier Pedersen.",603
"Finansbyråden i Oslo benekter at halvparten av de ansatte i kommunen ikke har fast jobb
FOTO: Heiko Junge, NTB scanpix De rødgrønne fikk fornyet tillit av velgerne ved valget i høst, og for fire uker siden presenterte Raymond Johansen (i midten) laget sitt for denne perioden. Einar Wilhelmsen (oppe t.h.) overtok som finansbyråd, men ansvar for kommunens arbeidsgiverpolitikk.
En fersk rapport fra Kommunerevisjonen slår fast at andelen midlertidig ansatte i kommunen er på 43 prosent. Tallet har vært det samme siden 2016, meldte NRK tirsdag morgen.
Men dette stemmer ikke, hevder Wilhelmsen overfor NTB.
– Beregningene er gjort på bakgrunn av alle stillinger og ansettelsesforhold registrert i kommunens HR-system, ikke antall ansatte, sier han.
30 prosent
Ifølge Wilhelmsen, som har ansvaret for personal- og arbeidsgiverpolitikken i kommunen, står om lag 30 prosent av kommunens ansatte i midlertidige stillinger.
– En person kan også ha flere ansettelsesforhold og dermed telles dobbelt. Faktisk antall ansatte som jobber midlertidig, vil derfor være noe lavere enn 30 prosent, sier han.
Midlertidige ansettelsesforhold gjelder både vikarer og arbeid av midlertidig karakter, som prosjektarbeid og praksisarbeid, ifølge finansbyråden, som blant annet peker på at det jobber mange studenter for kommunen.
Ikke fornøyd
Det rødgrønne byrådet har lenge hatt som ambisjon å redusere antallet midlertidig ansettelser i kommunen. Da byrådsleder Raymond Johansen (Ap) la fram byrådets politiske plattform i 2015, het det at «Byrådet vil redusere omfanget av midlertidige ansettelser, deltidsarbeid og etablere en kultur for heltidsstillinger».
Wilhelmsen sier han er ikke fornøyd med at nesten én av tre ansatte går i midlertidige stillinger.
– Vi ønsker å få dette tallet ned, men utviklingen etter 20 år med Høyre-styre har vært vanskelig å snu. Vi kommer til ha forsterket innsats på dette feltet i tråd med vår nye byrådsplattform, sier han.
Overrasket
Flere reagerte da nyheten ble kjent.
– Jeg er overrasket over at tallet er høyt, og at det ikke har vært noen forbedring. Dette har byrådet snakket om, men åpenbart ikke lyktes med, sier Ola Kvisgaard (H), leder for kontrollutvalget.
Rapporten fra Kommunerevisjonen skal behandles i kontrollutvalget tirsdag.",588
"Gi Fredsprisen til Greta
Hun vil være en svært verdig vinner, og prisen vil legge ytterligere press på for politisk handling. FOTO: NTB SCANPIX
Klima og fred. De to størrelsene er tettere sammenbundet enn noen gang og er gjensidig avhengige av hverandre. Klimaødeleggelser vil skape konflikter som følge av blant annet vannmangel og migrasjonsbølger, og klimaet kan ikke reddes hvis verdenssamfunnet bruker sine krefter på å slåss.
I 2007 fikk den tidligere amerikanske visepresidenten Al Gore prisen sammen med FNs klimapanel «for deres innsats for å skape og spre større kunnskap om menneskeskapte klimaendringer, og å legge grunnlag for de tiltak som er nødvendig for å motvirke disse endringene».
12 år senere innser vi i langt større grad alvoret. FNs klimapanel har fortsatt å spille en instrumentell rolle i forståelsen av utfordringene og for å avvise skeptikernes vrangforestillinger.
Faktaene og ansvaret er etablert, men klimaspørsmålet klarte for lenge ikke å engasjere oss følelsesmessig. Det tror vi er helt avgjørende for å få gjort de nødvendige endringene.
Ingen har likevel i like stor grad klart å sette klima på den internasjonale dagsorden som en svensk tenåring. Først streiket hun aleine utenfor Riksdagen i Stockholm, så mobiliserte hun til et verdensomfattende klimaopprør blant barn og unge. De som skal arve jorda. Deretter skrev hun historie med sin pekende finger i FN, rettet mot dagens ansvarlige politikere.
En unik, selvoppofrende innsats som begynte som en personlig protest, har spredd seg over kloden til et rungende krav om innsats fra en generasjon til en annen. Derfor mener vi at Den norske Nobelkomite i dag bør gi Fredsprisen til svenske Greta Thunberg. Intet enkeltmenneske har gjort mer for klimaspørsmålet og denne livsviktige dagsordenen. Hun er blitt et symbol for en hel verden.
Det er hevet over tvil at det vil følge konflikter i kjølvannet av de klimaendringene vi nå ser konturene av. Thunberg har med sin utålmodighet framskyndet verdens reaksjon på klimautfordringene. Hun har med det gitt et enormt viktig bidrag til verdensfreden. Hun vil være en svært verdig vinner, og prisen vil legge ytterligere press på for politisk handling.",463
"Ferske Nav-tall: Færre arbeidsledige i august
Antall registrerte arbeidsledige falt med 500 personer i august sammenlignet med måneden før. Det viser ferske tall fra Nav. Bruttoledigheten, som i tillegg inkluderer arbeidssøkere som deltar i arbeidsmarkedstiltak, gikk ned med 1 100 personer
– Ledigheten er nå på omtrent samme nivå som i april, etter å ha svingt litt opp og ned de siste månedene. Så langt i år har antallet helt ledige falt med 3 500 personer, sier arbeids- og velferdsdirektør Sigrun Vågeng i en pressemelding.
Analytikerne i Nordea Markets trodde på forhånd at fallet i ledigheten vil fortsette å falle med 500 til 100 personer.
Antallet helt ledige økte med 600 personer i juli, og det samme gjorde antallet arbeidssøkere på tiltak, ifølge NAV.
I august er andelen helt ledige ligger nå på 2,2 prosent av arbeidsstyrken, ifølge NAV. Den høyeste ledigheten i aldergruppen 20 til 24 år. I denne gruppen er 3,3 prosent av arbeidsstyrken arbeidsledige.
Til sammen var 76 300 personer registrert som helt arbeidsledige eller som arbeidssøkere på tiltak hos NAV ved utgangen av august. Det er 7 900 færre enn i august i fjor, skriver NAV.
Trenden viser at det går godt med norsk økonomi. SSB publiserte torsdag ferske tall for sysselsettingen i andre kvartal. 11.600 flere nordmenn kom i jobb i perioden. Det betyr at hele 52.000 flere er blitt sysselsatt i løpet av det siste året, noe som er den sterkeste jobbveksten på syv år.
Disse tallene står imidlertid kontrast til det bildet som arbeidskraftundersøkelsen (AKU) til SSB tegner. Den har vist at sysselsettingen har falt tilbake de siste to kvartalene, og AKU-tallene for juli viste at arbeidsledigheten økte.
En lav arbeidsledighet bidrar til at presset i arbeidsmarkedet øker. Det vil si at det blir vanskeligere for selskapene å få tak i arbeidsplass. Da må de sette opp lønningene for å friste arbeiderne. Dermed bidrar lav arbeidsledighet til høyere lønnsvekst.",515
"Ansvarlig gruvedrift er bærekraftig
Statssekretær Magnus Thue svarer på denne kronikken fra UiTs Svein Anders Noer Lie.
Det er legitimt å være både for og mot gruvedrift i Kvalsund. Men debatten bør basere seg på fakta, heller enn på å lage stråmenn av meningsmotstandere, slik Svein Anders Noer Lie gjør i sitt innlegg i Nordlys 25. februar.
Uten å argumentere for det tas det i innlegget for gitt at gruvedrift og sjødeponi vil ødelegge naturen, og at Nærings- og fiskeridepartementet ikke har tatt hensyn til eksternaliteter i sin saksbehandling. Det tyder på at han har lest hverken vedtaket fra miljømyndighetene om utslippstillatelse eller vedtaket fra Nærings- og fiskeridepartementet om driftskonsesjon.
Det er selvsagt riktig at gruvedrift med tilhørende deponi innebærer naturinngrep. I det planlagte sjødeponiet – som tilsvarer mellom ti og femten prosent av Rapparfjorden – vil massene som deponeres naturlig nok påvirke bunnvegetasjonen der den legges. Men konsekvensene er stort sett begrenset til nettopp dette området. Da de ga utslippstillatelse i 2015 skrev Miljødirektoratet i sitt vedtak at fjorden, utenfor området som er regulert til deponi, i svært liten grad vil bli påvirket. Laksen vil ifølge direktoratet bli “svært lite påvirket”, mens “det er liten sannsynlighet for skade” på torskebestanden. Samtidig stilles det strenge vilkår til løpende miljøovervåking og påvirkningen på land og i sjø.
Dette er altså vurderingen til våre fremste miljømyndigheter, stadfestet av Klima- og miljødepartementet i 2016. Noer Lie legger i stedet ukritisk til grunn de verste skremmebildene som tegnes fra deler av miljøbevegelsen, og lager en stråmann av det visstnok “liberalistiske Høyre” som ikke tar hensyn til miljø. Sannheten er at dersom gruvedriften ikke hadde latt seg kombinere med fornuftige miljøhensyn, ville prosjektet aldri fått hverken utslippskonsesjon eller driftskonsesjon.
Vi trenger kobber for vindturbiner, til elbiler, til mobiltelefoner og til en rekke andre produkter vi vil trenge mer av i tiårene fremover. Samtidig er det knapt noe land i verden som vil være bedre i stand til å håndtere miljørisikoen utvinningen fører med seg. Derfor er det både forsvarlig og fornuftig å gi tillatelse til gruvedrift i Kvalsund.",684
"Boris Johnson samler partiet til landsmøte med nye brexit-lovnader
Statsminister Boris Johnson er i hardt vær blant annet som følge av at høyesterett i London tidligere denne uken i en kjennelse fastslo at hans suspendering av parlamentet var lovstridig. Foto: Kirsty Wigglesworth / AP / NTB scanpix (Foto: Kirsty Wigglesworth)
Statsminister Boris Johnson er i hardt vær blant annet som følge av at høyesterett i London tidligere denne uken fastslo at hans suspendering av parlamentet i september var lovstridig.
På søndag samles Det konservative partiet til et fire dager langt landsmøte som i hovedsak vil handle om hvordan regjeringen og partiet skal forholde seg til at brexit-datoen nærmer seg med stormskritt.
– Det vi trenger, er å bevege oss fremover. Og måten å gjøre det på, er å få brexit gjort unna 31. oktober, sier Johnson til BBC.
Johnsons knallharde syn på brexit har ført ham på kant med Parlamentet, som har satt foten ned for brexit uten noen avtale med EU. Utmeldingsdatoen er satt til 31. oktober.
Vil bli møtt som helt
I Det konservative partiet, som valgte Johnson til partileder i midten av juli, møter imidlertid hans harde linje gjenklang. Det er ventet at statsministeren blir mottatt som en helt under landsmøtet.
Tim Bale, som er professor ved Queen Mary-universitetet i London, spår at landsmøtet vil dreie seg om å kjempe både for Johnson og brexit.
Det er på forhånd ventet at opposisjonsmedlemmer i Parlamentet vil forsøke å stikke kjepper i hjulene for landsmøtet. En måte de kan gjøre det på, er å stille et mistillitsvotum, noe vil gjøre at statsråder må være til stede i salen og dermed forlate landsmøtet.
Turbulente måneder
I Parlamentet onsdag utfordret Johnson opposisjonen til å stille mistillitsforslag mot ham.
Labour-leder Jeremy Corbyn krever imidlertid at Johnson må sørge for en utsettelse av brexit før det kan holdes nyvalg.
Johnsons to måneder som statsminister har vært svært turbulente. Han har gått på flere sviende nederlag i Parlamentet, og han har også blant annet kastet ut flere Tory-opprørere.
Det ble i 2017 avholdt nyvalg som følge av brexit-kaoset da daværende statsminister Therese May utlyste det for å styrke regjeringens mandat for å gjøre brexit-prosessen enklere.",514
"Transkvinne måtte sone med menn – nektes erstatning
VAR JURIDISK KVINNE: 29-åringen ønsket å bruke sminke, og kle seg kvinnelig åpent i fengselet. FOTO: Tor Høvik (Arkiv)
29-åringen, som har skiftet juridisk kjønn på nytt og nå er mann, ble plassert på en mannsavdeling i Bergen fengsel for å sone en dom for flere kriminelle forhold, skriver Dagbladet. Selv om hun den gangen var kvinne i lovens øyne, ble hun blant annet nektet på bruke kvinneklær, noe hun skal ha opplevd som et grovt overgrep mot sin integritet.
Etter usedvanlig lang saksbehandling i Statens sivilrettsforvaltning har hun nå fått avslag på kravet om oppreisning.
– Klienten er overasket over den holdning Statens Sivilrettsforvaltning og Kriminalomsorgen legger for en dag i 2019, og trodde justissektoren i Norge var kommet lengre. Å understøtte diskriminering i stedet for å arbeide mot det, er en tvilsom opptreden, skriver advokat John Christian Elden, som representerer 29-åringen i en SMS til BT.
– Jeg vil bare ha aksept
Bergens Tidende besøkte transpersonen, som da var juridisk kvinne, i Bergen fengsel i desember 2017.
Kvinnen, som satt inne i en avdeling med menn, skal ved to anledninger ha forsøkt å bestille kvinneklær og kosmetikk uten at bestillingene gikk gjennom hos fengselsvesenet.
Vel fem måneder etter at hun sendte inn klage på forholdet, fikk hun lovnad om at hun skulle få til å kle seg slik hun ønsket. Dog med visse restriksjoner.
Kvinneklærne og kosmetikken kunne kun brukes i kvinnens egen celle. Skulle hun ut i fellesskapet, måtte hun skifte klær.
– Jeg vil bare ha aksept, og få lov til å være den jeg er, sa hun den gang til Bergens Tidende.
– Lytte til behov
Leder Ingvild Endestad i FRI – Foreningen for kjønns- og seksualmangfold viser til en rapport fra Likestillingsombudet som slår fast at lesbiske, homofile, biseksuelle og transpersoner har dårligere soningsforhold.
– I rapporten kommer de også med en rekke anbefalinger, som blant annet går ut på å lytte til den innsattes egne behov for soning, påpeker hun.",650
"Guardiola ble spurt om jobben Solskjær gjør. Da ble han ordknapp.
FOTO: CARL RECINE / REUTERS Ole Gunnar Solskjær og Pep Guardiola møtes igjen lørdag kveld.
Solskjær fikk en opptur i duelle mot Jose Mourinho og Manchester United onsdag.
MANCHESTER: Lørdag møtes de to Manchester-lagene til nok et derby på Citys hjemmebane. Hjemmelaget ser ut til å få store problemer med å ta sitt tredje strake ligagull. Til det ser luken på 11 poeng frem til Liverpool ut til å være for stor.
United på sin side har fått en langt svakere sesongstart enn hva som forventes i en så stor klubb. Presset på Solskjær avtok noe etter 2-1-seieren over Tottenham onsdag, men det skal ikke mange poengtapene til før tabloidene kvesser knivene igjen.
På pressekonferansen fredag ettermiddag, fikk Pep Guardiola flere spørsmål om sin norske kollega. Han ville imidlertid ikke gi en vurdering av jobben Solskjær har gjort på Old Trafford.
– Bra, men jeg er ikke der, så jeg vet ikke. Det er vanskelig for meg å bedømme en kollega. Han er en strålende person, men for å være helt ærlig, så vet jeg ikke, sier Manchester City-sjefen.
Han var i det hele tatt lite villig til å komme med så mange høflighetsfraser om kollegaen.
Rui Vieira / AP
Fart, fysikk og aggressivitet
Spanjolen trengte litt tid før han snakket seg varm. Svarene på de første spørsmålene var svært knappe. Det var ikke så mye engasjement å spore dagen før det som vel fortsatt kan kalles en av de største kampene i europeisk fotball.
– Det er en viktig kamp, de er en god rival med en stolt historie, var alt han sa om hvor mye rivaloppgjøret betyr.
Han ble også spurt om hvilken trussel de kan være for City lørdag.
– Jeg har stor respekt for det de har gjort for engelsk fotball, for europeisk fotball og den i hele verden. Det er et godt lag, sier han.
Litt om dagens United-lag hadde han også å si.
– De har noen veldig raske spillere. Maguire er god på dødballer. De er et fysisk lag, er aggressive og har en god innstilling. De tror på det de gjør.",586
"Storbritannias innenriksminister åpner for utlevering av Assange
FOTO: Matt Dunham / TT NYHETSBYRÅN Innenriksminister Sajid Javid forteller at han har signert USAs utleveringsbegjær av Julian Assange. Dette åpner for at Wikileaks-grunnleggeren blir sendt til landet der han risikerer 175 år i fengsel.
Innenriksminister Sajid Javid har signert utleveringsbegjæringen om å få Julian Assange utlevert til USA. Det melder The Guardian.
Torsdag sa Javid til pressen at utleveringsavtalen blir behandlet av en britisk domstol fredag, men at han selv godkjente avtalen på onsdag.
Denne avgjørelsen åpner opp for at Wikileaks-grunnleggeren kan bli sendt til USA, der han er siktet for brudd på spionasjeloven. Blir han kjent skyldig på alle de 18 punktene han er tiltalt for der risikerer han en dom på opptil 175 år i fengsel.
– Den endelige avgjørelsen er det domstolen som tar, men jeg ønsker å se rettferdigheten seire. Det er en legitim utleveringsbegjæring, så jeg signerte den, sa Javid torsdag, ifølge The Guardian.
For syk til å delta
Assange skulle opprinnelig delta i et rettsmøte angående utleveringsbegjæringen i mai, men da var han i for dårlig form til å delta, ifølge hans advokat. Rettsmøtet er nå planlagt å finne sted fredag, og kan bli holdt i Belmarsh fengsel, avhengig av Assanges helse.
Han soner for øyeblikket en 50 ukers døm i Storbritannia for å ikke ha betalt kausjon. Dette etter at han tilbrakte syv år i den ecuadorianske ambassaden i London i et forsøk på å unngå utlevering til Sverige.
Fakta: Julian Assange og Wikileaks
Australske Julian Paul Assange grunnla i 2006 nettstedet Wikileaks, som publiserer hemmeligstemplet materiale, blant annet om USAs krigføring i Irak og Afghanistan.
I november 2010 ble han ettersøkt av svenske myndigheter, mistenkt for voldtekt og seksuelle overgrep.
I juni 2012 søkte Assange tilflukt i den ecuadorianske ambassaden i London, etter at britisk høyesterett hadde stadfestet at han kunne utleveres til Sverige. Assange fryktet at Sverige ville utlevere ham videre til USA.
I fjor ble det kjent at han er siktet av amerikansk påtalemyndighet. Siktelsen fremkommer i et rettsdokument fra en annen sak i Virginia der navnet til australieren nevnes ved en glipp.
Kilde: NTB
X",617
"Jada, Ada! Spillerne er langt viktigere enn forbundet
Norge kan ikke akseptere at verdens beste spiller ikke spiller på vårt landslag, mener debattanten. Foto: REUTERS/Lisi Niesner
Barcelona og Argentina har Messi. Vi har Ada Hegerberg. I Champion-Leaguefinalen som Lyon vinner 4-1, skårer hun ekte hattrick og er avgjørende for at Lyon slår Barcelona. I desember fikk hun fotballens høyeste utmerkelse til enkeltspiller - Ballon d'0r. Hun har fire mestertitler i Champions League på rad. De største lagene i Europa har etterhvert innsett betydningen av kvinnefotball - Arsenal, Chelsea, Barcelona, Lyon har kvinnelag som presterer fotball på høyt nivå og som helt klart er severdig for et stadig større publikum.
Interessert i debatt og meninger? Les flere saker her.
I intervju etter kampen sier hun at hun savner å spille for Norge - men ikke for forbundet deres! Det betyr med rene ord at forbundet er besatt av inkompetente ledere som ikke greier å rydde opp i dette. Tenk hvilket ramaskrik det ville vært blant folket i Argentina hvis Messi har nektet å spille for landslaget på grunn av konflikt med forbundet.
På spørsmål om det er noen «bevegelse» i saken, avviser hun det kontant. Hun grunngir sitt syn på saken ved å uttale: «Jeg synes at kulturen blir dratt ned. Vinner-kulturen, kulturen med å sette kvinnefotballen i en god posisjon for utvikling. Det er tonnevis av jobb som må gjøres fortsatt. Som jeg har sagt: Jeg har prøvd å påvirke så mye jeg kan de siste årene jeg spilte for landslaget. Det virket ikke som de ville høre.». Hvis personer i det norske fotballforbundet må ta sin hatt å gå for at dette kan ryddes opp i, så må det skje. Spillerne er langt viktigere enn forbundet. Norge kan ikke akseptere at verdens beste spiller ikke spiller på vårt landslag på grunn av at forbundet ikke har kompetanse til å rydde opp.
Hør vår debatt-podkast: - Russegrupper er den største ekskluderinga, som er rett foran øynene våre",548
"Mektig comeback sørget for FyllingenBergen-seier i den første kvartfinalen
FyllingenBergen kom tilbake etter å ha ligget under 10 – 18 - og vant mot Runar Sandefjord. Her er Mario Matic under en kamp tidligere denne sesongen. FOTO: Paul S. Amundsen
Runar Sandefjord - FyllingenBergen 34 – 35
Bergenslaget klarte å komme tilbake og snu kampen fullstendig etter å ha ligget under 10-18 i 1. omgang. Hjemmelaget på sin side hadde en total kollaps i annen omgang etter at det meste gikk deres vei de første 25 minuttene av kampen.
Målvakten til FyllingenBergen Tord Vårdal var en medvirkende årsak til seieren med sitt solide spill i annen omgang.
Runar kom best i gang. Gjestende fra Bergen hang rett og slett ikke helt med på notene de første fem minuttene. Det var litt overraskende for Rnar har tidligere i sesongen ikke hatt for vane å starte kampene så bra.
Fyllingentrener Andreas Gjeitrem tok en tidlig time out for å rette på problemene med blant annet å endre til et flatt 6-0-forsvar. Men det ga ikke umiddelbart resultater.
Ved halvspilt 1. omgang lå de under 6-12. Vertene ga seg ikke før de sto 18-10 på tavla, men så var det slutt på dominansen, og gjestene kunne redusere til 14-19 ved pause.
I annen omgang kom FyllingenBergen alltid nærmere og nærmere i scoringsprotokollen. Etter åtte minutter var laget ajour på 23-23. De gikk opp i ledelsen med 24-23 for første gang. Derfra og inn så de seg aldri tilbake og vant til slutt med ett mål.
Øyvind Frigstad og Tobias Rivesjö stoppet begge på åtte mål. For FyllingenBergen var Marius Galta Ferkingstad toppscorere med sine seks mål.
Lagenes møtes igjen i Bergen 3. april i best av tre kamper.
Drammen hadde forrykende start mot Kolstad. Det jevnet seg utover i kampen, men det var trønderne som til slutt kunne trekke det lengste strået i oppgjøret med 27-23.",647
"EU går med på å utsette brexit
Diskusjonene om utsettelsen gikk mer enn fire timer på overtid på EUs toppmøte i Brussel torsdag kveld. Men til slutt ble stats- og regjeringssjefene enige om en løsning.
Eller en «exit fra giljotinen», som én diplomat formulerte det.
Totrinnsrakett
EUs tilbud har to trinn.
I første omgang blir det kun snakk om en kort utsettelse til 12. april.
– Inntil denne datoen vil alle alternativer forbli åpne, sa EUs president Donald Tusk etter møtet.
Hvis Underhuset i London stemmer for utmeldingsavtalen neste uke, kan utsettelsen forlenges til 22. mai, som er siste frist for å gå ut av EU før valget til nytt EU-parlament.
Det skal gi britene tilstrekkelig tid til å gjøre ferdig de langdryge ratifikasjonsprosessene i Parlamentet.
Hvis ikke, må britene gi EU svar innen 12. april om hva veien videre skal være.
Flere datoer foreslått
Løsningen kom etter en vanskelig diskusjonsrunde der en rekke datoer kom på bordet: 11. april, 7. mai, 22. mai, 30. juni – eller en mer langvarig utsettelse på ni måneder.
Det Storbritannias statsminister Theresa May i utgangspunktet ba om, var en utsettelse av brexit med tre måneder til 30. juni. Men den tidsrammen hadde EU-toppene sterke motforestillinger mot.
Problemet er valget til nytt EU-parlament, som finner sted 23. – 26. mai.
May ble spurt ut
Stats- og regjeringssjefene diskuterte først saken med den britiske statsministeren i drøyt halvannen time torsdag ettermiddag.
Tonen under utspørringen skal ifølge diplomater ha vært respektfull, men tøff.
Deretter ble May sendt på dør, slik at de øvrige medlemslandene kunne fortsette diskusjonen uten henne.
Hemmelig forslagstekst
Møtet begynte med at en forslagstekst ble lagt fram for lederne.
Denne teksten ble holdt strengt hemmelig helt fram til møtet. Da utkastet ble lagt fram for lederne, tok det bare minutter før det var lekket til en rekke medier.
Forslaget: en kort forsinkelse til 22. mai.
«Det europeiske råd forplikter seg til å enes om, før 29. mars 2019, en forlengelse til 22. mai 2019, forutsatt at utmeldingsavtalen godkjennes av Underhuset neste uke», het det i teksten.
«Gitt at Storbritannia ikke har til hensikt å holde valg til EU-parlamentet, er ingen forlengelse mulig etter den datoen», sto det videre.
Rev i stykker forslaget
Livlig diskusjon
(©NTB)",569
"Zuccarello scoret to - men Rangers tapte
Mats Zuccarello scoret to mål for New York Rangers søndag. Foto: Gene J. Puskar / AP / NTB scanpix
Mats Zuccarello var i det lekne hjørnet da New York Rangers møtte Pittsburgh Penguins, men en kollaps i 3. periode ødela poengmulighetene i søndagens 5-6-tap.
For etter at Rangers hadde utlignet til 3-3 ved Ryan Strome 18 minutter ut i midtperioden, etter å ha ligget under 1-3, lakk gjestene fra New York som en sil defensivt de første ti minuttene av 3. periode.
Først satte Kris Letang inn 4-3 etter drøye fire minutter. Så økte Jevgenij Malkin til 5-3 i underkant av to minutter senere. Samme mann satte kort tid etter inn 6-3 og gjorde oppgaven for Rangers ganske umulig.
New York Rangers reduserte to ganger de siste fem minuttene, men de gulkledde fra Pittsburgh holdt unna i sluttsekundene.
Likevel var det gledelig, sett med norske øyne, at Zuccarello spilte en god kamp og scoret to mål. 1-1-scoringen med 40 sekunder igjen av den første perioden kom i overtallsspill. Nordmannen skjøt pucken hardt inn foran keeper, og pucken traff en uheldig Teddy Blueger, som styre pucken i mål.
Etter to Penguins-scoringer i den andre perioden reduserte Zuccarello, som har blitt heftig koblet bort de siste månedene. Mika Zibanejad skjøt på mål, Casey DeSmith i Penguins-buret vartet opp med en fantomredning, men på returen pirket den norske 31-åringen inn 2-3.
Det var bare tredje gang denne sesongen at Zuccarello scoret minst to i en kamp. Han fikk mest tid på isen av samtlige Rangers-spillere med 26 minutter og 34 sekunder, og målene søndag gjør at han har notert seg for målpoeng (enten mål eller målgivende) i elleve kamper på rad.
Likevel holdt det ikke for Rangers, som tapte sin femte kamp på de siste åtte forsøkene. De ligger nå på 12.-plass i Eastern Conference, hele 34 poeng bak den soleklare lederen Tampa Bay Lightning.
(NTB)",570
"Eriksen antyder Tottenham-exit: – Vil prøve noe nytt
Christian Eriksen (t.h.) er sammen med Dele Alli (t.v.) og Harry Kane (midten) en av Tottenhams største stjerner. Nå kan han være på vei vekk. Foto: Ben Stansall/AFP/NTB scanpix
Det fremsto temmelig klart da 27-åringen møtte pressen i den danske landslagsleiren onsdag.
– Jeg føler at jeg er et sted i karrieren, der jeg kanskje gjerne vil prøve noe nytt, sa Eriksen ifølge Ekstra Bladet.
Han var samtidig raskt med å understreke at han ikke er misfornøyd med situasjonen i sin nåværende klubb Tottenham.
– Jeg har dypeste respekt for alt som skjer i Tottenham, og det vil ikke være negativt å bli der. Men jeg har også sagt at jeg gjerne vil prøve noe nytt, sa midtbaneeleganten.
Oppfylle
Eriksen er på vei inn i sitt siste kontraktsår med Tottenham. Dermed er trolig sommerens overgangsvindu London-klubbens siste sjanse til å tjene store penger på dansken.
Hovedpersonen håper på en rask avklaring rundt egen framtid.
– Jeg håper det kommer en avklaring i løpet av sommeren. Det er planen. I fotball vet man ikke når det kommer en avklaring. Det kan skje når som helst. Det er best for alle hvis det skjer så raskt som mulig, men i fotball tar ting tid, sa Eriksen onsdag.
Han er tydelig på at det ikke er spesielt mange klubber som vil kunne lokke ham vekk fra dagens arbeidsgiver.
– Det er ikke mange punkter Tottenham ikke kan oppfylle. Hvis jeg skal bort, er det forhåpentligvis for å ta et skritt opp, sa Eriksen.
Skritt opp
Real Madrid er blant klubbene som er nevnt som en mulig Eriksen-beiler.
– Det vil være et skritt opp, men det krever at Real Madrid ringer til Tottenham og sier at de vil ha Christian. Og det har de ikke gjort ennå, så vidt jeg vet, sa Eriksen.
I dagene som kommer skal han konsentrere seg om Danmarks kommende EM-kvalifiseringskamper mot Irland og Georgia.",496
"Hat trick av Kane sendte England til EM
Harry Kane scorer Englands femte mål mot Montenegro på Wembley torsdag kveld. (
Alex Oxlade-Chamberlain ble den første Liverpool-spilleren på nesten tre år til å score for England da de gikk opp i 1-0 etter elleve minutters spill i torsdagens EM-kvalifiseringskamp.
Deretter scoret Harry Kane sine landslagsmål nummer 29 og 30 på nærmest identisk vis i det 19. og 24. minutt. Først satte Tottenham-spilleren pannebrasken til på et frispark fra Ben Chilwell. Deretter gjorde han det samme etter en corner fra Chilwell fem minutter senere.
Marcus Rashford la på til 4-0 etter akkurat halvtimen, før Harry Kane var frampå igjen sju minutter senere. Denne gangen scoret han på et innlegg fra Trent Alexander-Arnold.
Kane scoret også tre mål i sin forrige landskamp mot Bulgaria på Wembley, og han er den første til å klare tre mål i to landskamper på rad for England på Wembley.
Harry Kane har vært involvert i 12 scoringer på sine fem siste kamper for England.
6-0 kom etter selvmål av Aleksandar Sofranac 21 minutter inn i 2. omgang.
Chelseas Tammy Abraham fikk æren av å flikke inn sitt første landslagsmål til 7-0 med seks minutter igjen å spille. 22-åringen var skarp fra kort hold.
England stilte med et mannskap som i snitt var 23 år 255 dager gammel. Et så ungt lag har de aldri mønstret i en VM- eller EM-kvalifiseringskamp tidligere.
I samme gruppe vant Tsjekkia 2-1 over Kosovo, og dermed er også de klare for EM-sluttspillet runden før slutt. Kosovo er fire poeng bak Tsjekkia med én kamp igjen å spille.
EM-kvalifisering fotball menn torsdag, 9. kampdag:
Gruppe A:
England – Montenegro 7-0 (Wembley i London), Tsjekkia – Kosovo 2-1 (i Plzen).
Gruppe B:
Portugal – Litauen 6-0 (i Faro-Loulé), Serbia – Luxembourg 3-2 (i Beograd).
Gruppe H:
Tyrkia – Island 0-0 (i Istanbul), Albania – Andorra 2-2 (i Elbasan), Frankrike – Moldova 2-1 (i Saint-Denis).",481
"Granåsen får 180 millioner til ski-VM 2025
Granåsen får penger til oppgradering før VM på ski i 2025. Foto: Ole Martin Wold / NTB scanpix
Trondheim har ikke formelt blitt utpekt som arrangør av VM i nordiske grener i 2025, men trønderhovedstaden er eneste søker.
Onsdag ble det kjent at Kulturdepartementet gir Trondheim kommune og Granåsen tilsagn om 180 millioner kroner til utbygging av Granåsen skisenter, forutsatt at ski-VM i nordiske grener blir lagt til Trondheim.
– Ski er nasjonalidretten vår. Et VM på ski på norsk jord er et stort og viktig mesterskap som samler hele nasjonen. Derfor gir vi et rekordbeløp til et enkeltanlegg på 180 millioner kroner. Tilskuddet skal gå til opprusting av Granåsen for å sikre at anleggene er moderne og i topp stand, sier kultur- og likestillingsminister Trine Skei Grande (V).
– Burde vært over 200 millioner
I en pressemelding heter det at utbyggingen av Granåsen vil modernisere anlegget og særlig hoppbakkene, ikke bare for ski-VM, men for mange år fram i tid.
Trondheim-ordfører Rita Ottervik er glad for bidraget, men skulle gjerne sett at det var enda større.
– Jeg er glad for at regjeringen bevilger 180 millioner til investeringer i Granåsen. Beløpet er det samme som for fire år siden og burde vært godt over 200 millioner. Granåsen er først og fremst et hverdagsanlegg og ikke bare et toppidrettsanlegg som trenger nyinvesteringer både for vinter og sommeraktiviteter, sier Ottervik til NTB.
Det har vært diskusjoner rundt prislappen på det nye anlegget. Ifølge Adresseavisen var kostnadsrammen i mai på 1,25 milliarder kroner. Det nye hoppanlegget alene vil trolig havne på rundt 650 millioner kroner.
Prøver for tredje gang
Trondheim, som arrangerte ski-VM i 1997, søkte også mesterskapene i 2021 og 2023, men tapte kampen mot henholdsvis Oberstdorf og Planica. Nå ser det unektelig lyst ut med tanke på å få mesterskapet i 2025.
En avgjørelse om arrangørsted vil bli tatt i forbindelse med FIS-kongressen i Thailand i slutten av mai 2020.
Sist Norge arrangerte ski-VM i nordiske grener var i Holmenkollen i 2011.",562
"«Kjedelig brød fra butikken, svett brunost og leverpostei som ikke smaker noe»
«For det første må basisen være kjedelig grovt brød. Ifølge tradisjonen er det kun kraftig bearbeidet butikkbrød som gjelder. Det mest typiske pålegget er oppskåret ost, særlig en brun, svett type laget av fløte og geitemelk, kjent som brunost. Den har uvanlig lavt smeltepunkt, så den svetter i romtemperatur - den tar også lett fyr. Andre valg er ost fra tube eller leverpostei. Leverposteien er ikke som i andre nordiske land. Den smaker mindre, og er mindre fersk. Den kan lagres i årevis».
Kjenner du igjen matpakka di? Det er nemlig den BBCs journalist prøver å beskrive i en lang artikkel om det særnorske fenomenet som ifølge henne uttales «maadpukke, med trykk på e-en», og som av og til har koselige beskjeder som «ha en fin dag» skrevet på papiret.
- Skal være skuffende
At flate skiver med kjedelig pålegg virker fryktelig eksotisk, er svært tydelig. Alle i Norge spiser matpakke hver dag, hevder BBC, og «hvis den er korrekt laget, er den tørr, smakløs og hovedsaklig beige av farge».
- I Norge skal du ikke glede deg til lunsj, sier Ronald Sagatun til BBC. Han jobber ifølge BBC i reklame, og har en YouTube-kanal om norsk kultur.
- Den skal være en skuffelse, fortsetter han.
Oslofrokost
BBC følger opp med å påstå at norsk matpakketradisjon startet med oslofrokosten på 1930-tallet, da Norge var et fattig land og alle skolebarn fikk et gratis måltid hver dag.
BBC forklarer også at ingen av våre naboland har samme tradisjon. Men også at vi i Norge har kun tretti minutters spisepause, mot en time i Storbritannia, og tilsvarende kort arbeidsuke - i gjennomsnitt 38,5 timer mot britenes 42,3 timer i uka.
Norge var også det mest produktive landet i Nord-Europa i 2016 - kanskje på grunn av matpakken? spekulerer journalisten. Britene burde kanskje lære noe av folk i Norge, foreslår.
Så spørs det om presentasjonen hennes av de beige, tørre brødskivene med smakløst pålegg fristet særlig mange briter. Eller folk fra Norge...
Lei matpakka? Her er Dagsavisens matanmelderes beste spiseopplevelser i året som gikk (D+)",455
"Nytt våpen i kampen mot tjuvfiske
Kong Harald åpner den nye antennestasjonen hos satellittleverandøren KSAT på slettene utenfor Punta Arenas ved å trykke på en knapp. (Foto: Heiko Junge / NTB scanpix.)
I sterk vind tok kongeparet seg lørdag ut på slettelandskapet utenfor Punta Arenas helt sør i Chile, hvor det norskeide selskapet KSAT har bygget en ny stasjon.
Marin overvåking
Ved å trykke på en liten grønn knapp, satte kongen i gang maskineriet som skal brukes til å hente ned informasjon fra satellitter.
– Hovedsakelig skal stasjonen brukes til jordobservasjon og kommunikasjon. Den henter også data fra radarsatellitter, noe som også gjør at man kan se selv om det er mørkt og når det er skyer. Dette er veldig godt egnet til marin overvåking og kan brukes til å overvåke båter og oljesøl, sier direktør Rolf Skatteboe i KSAT (Kongsberg Satellite Services). Selskapet er halvt eid av Kongsberg Defence og halvt eid av Space Norway.
Skatteboe viser fram et satellittbilde og forklarer hvordan systemet brukes til å avsløre ulovlig fiske. Bildet viser et område utenfor kysten på grensen mellom Peru og Chile.
– Her ser vi båtene. De blir lysende prikker på bildet. Dette setter man sammen med annen informasjon. Alle båter skal ha det automatiske identifikasjonssystemet AIS, som sier hvor de befinner seg. Hvis en båt dukker opp på satellittbildet, men ikke har på AIS blir den en rød prikk. Hvis ikke blir den grønn.
Kamp mot tjuvfiske
Dersom en båt er langt ute fra kysten uten å ha på AIS, kan det tyde på at den har noe å skjule. Dermed kan kystvakten rykke ut og borde skipene for å inspisere dem. På den måten gjør satellittsystemet det vanskeligere å være tjuvfisker.
– Systemet brukes av myndighetene i mange land, forteller Skatteboe.
Kongeparet er på et seks dagers langt statsbesøk som avsluttes søndag med et besøk i verdens sørligste by, Puerto Williams.",499
"Filmen om Svindal har premiere neste høst
FOTO: Ole Berg-Rusten / NTB scanpix Et filmteam har fulgt Aksel Lund Svindal siden 2015. Resultatet kommer på kino neste år.
Aksel Lund Svindal har en suksessfull idrettskarriere bak seg.
Regissørene Even Sigstad og Filip Christensen i Field Productions har fått 1,5 millioner kroner i produksjonstilskudd. Det kommer fram av tildelingene fra Norsk filminstitutt.
Siden 2015 har Field production fulgt Svindal tett og hatt unik tilgang til en av Norges største idrettsprofiler gjennom tidene.
Ifølge instituttet vil filmen skildrer «alt fra dramatiske hendelser i utforløypene, opp- og nedturer i livet og kampen mot en kropp som sliter med å tåle belastningene den utsettes for».
Filmen har et totalbudsjett på 12 millioner kroner. NTB får opplyst at man trenger å hente inn mer penger, noe produksjonsselskapet skal jobbe med framover.
Kinopremiere er satt til oktober 2020.
Unikt innblikk
Da nyheten om Svindal-filmen sprakk under alpin-VM i februar, sa Filip Christensen at de har jobbet hardt med å fange ekte øyeblikk og situasjoner med Svindal, både sportslig og privat.
– Det er veldig mye som har skjedd i kulissene som vi har fanget på film. Jeg tror det kan bli veldig bra for folk å se, fortalte Christensen til da.
Norsk filminstitutt skriver at man i filmen også vil få et «unikt innblikk i en eventyrlig og spektakulær idrettskarriere i en karakterdrevet film om lagarbeid, samhold, viljestyrke og frykt».
Cornelius Poppe / NTB scanpix
Sigstad og Christensen, står også bak kinodokumentarene «Supervention» (2013) og «Supervention 2» (2016). Også der var Svindal medvirkende.
Bestselger
Aksel Lund Svindal kom i november med selvbiografien «Større enn meg» der han til NTB fortalte at han «forsøkte å være brutalt ærlig». Den ligger nå på andreplass på bokhandlernes bestselgerliste, etter å ha toppet i to uker.
Svindal, som i februar la opp som alpinist, vant blant annet to OL-gull, fem VM-gull og 36 enkeltseirer i verdenscupen.
36-åringen rundet av karrieren med VM-sølv i Åre i sitt siste renn som alpinist.",590
"Pressetopper slår alarm om infostopp fra sykehus
Generalsekretær Elin Floberghagen i Norsk Presseforbund. Foto: Fredrik Hagen / NTB scanpix Generalsekretær Arne Jensen i Norsk Redaktørforening. Foto: Fredrik Varfjell / NTB scanpix Avdeling for traumatologi ved Ullevål sykehus slutter å sende ut anonymiserte tilstandsrapporter om pasienter. Foto: Terje Pedersen / NTB scanpix
I en melding sendt ut til sykehusets pressevakter legger avdelingen til grunn for avgjørelsen at «informasjonen tilhører til syvende og sist kun pasienten» og deres pårørende, skriver Journalisten.
– Det er både feil lovforståelse, og en svært uheldig avgjørelse, som vi er nødt til å ta videre, sier generalsekretær Elin Floberghagen i Norsk Presseforbund til Journalisten.
– Dette åpner for at det blir begått feil. At folk spekulerer i hva som har skjedd. Det er uheldig. Det offentlige skal bidra med nøktern, faktabasert informasjon, og det burde komme fra fagfolkene, sier Floberghagen.
Alvorlige konsekvenser
Generalsekretær Arne Jensen i Norsk Redaktørforening viser til tirsdagens ambulansekapring, der et tvillingpar i en barnevogn var blant dem som ble påkjørt, som en advarsel om hva konsekvensene av et slik forbud kan være.
– Om man skulle fulgt den policyen som avdelingen nå legger opp til den saken, ville vi i mediene måttet fortelle publikum at et tvillingpar ble påkjørt, men vi kan dessverre ikke fortelle om de lever eller er døde, eller hva slags helsetilstand de er i, for det vil ikke Ullevål sykehus fortelle oss, sier Jensen til Medier24.
– Forstår reaksjonene
Kommunikasjonsdirektør Børge Einrem ved Oslo universitetssykehus sier han forstår reaksjonene.
– Jeg har forståelse for at mediene har et oppdrag med å skaffe opplysninger, og bidra med opplysninger til allmennheten. Så må vi finne grensen for når man tråkker inn over i det som har med taushetsplikt å gjøre, sier Einrem.
Einrem understreker at endringen kun er gjeldende for avdeling for traumatologi, og varsler at saken vil følges opp internt.
Tidligere i år innførte regionforetaket Helse vest samme ordning, men der gjelder informasjonsstansen alle avdelinger på alle sykehus.",437
"Casper Ruud klar for storturnering i USA etter snuoperasjon
FOTO: Johann Groder /APA / NTB scanpix Casper Ruud snudde og vant søndag.
Casper Ruud snudde og vant 6-7, 7-5, 6-3 over argentinske Federico Delbonis. Dermed er 20-åringen klar for ATP 1000-turneringen i Ohio.
Det så tungt ut for Ruud etter det første settet, som han tapte etter tiebreak. Så viste nordmannen muskler og vant de to påfølgende settene 7-5, 6-3.
Det gjør at han er klar for i ATP 1000-turneringen i Ohio for første gang. En ATP 1000-turnering er på nivået under Grand Slam-turneringene.
Tiebreak i første sett
Venstrehendte Delbonis, rangert som nummer 63 i verden, holdt på å bryte Ruud på stillingen 5-4 til argentineren i det første settet, men på 40-30 til Delbonis tok Ruud seg sammen og utlignet til 5-5.
I gamet etter ledet Ruud 30-15, og så ut til å bryte til 6-5, men Delbonis vant fire strake poeng og gikk opp til 6-5.
Etter at Ruud holdt egen serve til 6-6, var det nordmannen som kom best ut i tiebreaket. Ruud ledet 5-3 og hadde god kontroll, men Delbonis vant fire poeng på rad og vant 7-5 og tok føringen i kampen med 1-0 i sett.
Brøt tidlig i andre sett
I det andre settet var Ruud god innledningsvis. På 2-1 til nordmannen klarte 1998-modellen å bryte Delbonis med meget godt spill.
På 4-2 til Ruud klarte nordmannen å rote det til på egen serve, og lot Delbonis redusere til 3-4.
Da det sto 6-5 til Ruud, klarte nordmannen å bryte Delbonis til 7-5. Da reagerte argentineren med å hamre racketen i bakken.
Meget sterk i tredje sett
I det tredje og avgjørende settet fulgte spillerne hverandre fram til det sto 3-2 til Ruud. Delbonis servet, men nordmannen viste muskler og brøt til 4-2.
Deretter gikk Ruud opp til 5-2. Delbonis reduserte på egen serve, men på 5-3 tok Ruud kommandoen fra start og vant. Det tredje settet endte 6-3 i favør Ruud.
Dermed var seieren sikret for Snarøya-gutten, som nå skal spille i hovedturneringen i Ohio. Dersom Ruud går hele veien, stikker han av med seks millioner dollar.",636
"Urovekkende isbremålinger: Alle krymper
Nigardsbreen i Jostedalen fotografert i 2015.
– Mange norske breer hadde en vekstperiode på 1990-tallet, men etter år 2000 har alle breer minket, sier glasiolog Hallgeir Elvehøy i NVE.
I snitt har norske isbreer trukket seg 197 meter tilbake de siste ti årene.
Det er Gråfjellsbreen ved Folgefonna som smelter raskest. Breen trakk seg 82 meter tilbake fra 2018 til 2019 og har krympet 584 meter på ti år.
Nigardsbreen i Jostedalen har trukket seg 81 meter tilbake det siste året. Det kan gjøre det mer risikabelt å ferdes rundt breen, som er et yndet turistmål.
– Der det er store forandringer, blir det utrygt. Der det er trygt å gå tidlig på året, kan det mot slutten av året være rasutsatt, sier Elvehøy til NRK.
De siste ti årene har Nigardsbreen trukket seg 504 meter tilbake.
Isbreene i Norge har samme utvikling som breer i resten av verden, påpeker Elvehøy.
Årsaken til at breene trekker seg tilbake, er negativ massebalanse, det vil si at det er mer snø og is som smelter vekk om sommeren enn det er snø som legger seg på breen om vinteren.
Nigardsbreen er et yndet turistmål, men nå som breen har trukket seg mer tilbake, sier glasiolog Hallgeir Elvehøy i Norges vassdrags- og energidirektorat (NVE) at det blir mer risikabelt å ferdes i områdene rundt breen.
– Der det er store forandringer, blir det utrygt. Der det er trygt å gå tidlig på året, kan det mot slutten av året være rasutsatt, sier Elvehøy til .
De siste ti årene har Nigardsbreen trukket seg 504 meter tilbake.
Foruten Nigardsbreen ser man størst tilbakegang ved Gråfjellsbrea ved Folgefonna med 82 meter. Engabreen ved Svartisen har trukket seg 61 meter tilbake.
– Det eneste lyspunktet vi ser vi ser i år, er Engabreen, som har et masseoverskudd etter fjorårets snømengder. Ellers har alle underskudd, sier Elvehøy.
Glasiologen sier breene de undersøker, ikke viser tegn til å gå fram igjen.",471
"Husdøren til Wara var åpen kort tid før bilbrannen ble oppdaget
ÅPEN: Døren til justisminister Tor Mikkel Waras bolig i Oslo var åpen flere ganger før branntilløpet i bilen hans ble oppdaget, seinest et kvarter før vitner varslet politiet. FOTO: Ole Berg-Rusten, NTB scanpix
Et kvarter før branntilløpet i bilen til justisminister Tor Mikkel Wara ble oppdaget, sto utgangsdøren til bolighuset hans åpen.
At døren sto åpen, sammenholdt med at det ikke er registrert andre bevegelser i området rundt eller ved huset i tidsrommet da brannen brøt ut, er et sentralt bevis i saken mot Waras samboer, Laila Anita Bertheussen, ifølge NRK.
Dagbladet har tidligere avslørt at politiet hadde fått montert bevegelsessensor på utgangsdøren, og at det flere ganger var blitt registrert bevegelser i den.
Elden: – Indiser
Bertheussen er siktet for å ha diktet opp en straffbar handling. Politiets sikkerhetstjeneste (PST) mistenker at hun selv tente på bilen.
– Den har vært åpen flere ganger. Sist gang var cirka et kvarter før branntilløpet ble sett av forbikjørende. Dette er det ene av de tre indisier politiet har brukt mot henne. Hun har forklart seg om dette i sitt avhør, uten at jeg går inn på forklaringens innhold, skriver Bertheussens forsvarer, advokat John Christian Elden, i en SMS til NRK.
Han har tidligere fremholdt at det ikke er noe i bevisene som involverer samboeren, bortsett fra fravær av bevis for at det har vært andre gjerningspersoner.
I Dagbladets gjennomgåelse av bevisene sist søndag fremgår det også at et av overvåkingskameraene på eiendommen var ute av funksjon i en ukjent tidsperiode. Opptakene fra dem som fungerte, viser ingenting unormalt i det aktuelle tidsrommet, ifølge avisen.
To ukers permisjon
Tor Mikkel Wara fikk innvilget i lønnet permisjon fra jobben som justisminister da det ble klart at hans samboer var siktet i saken.
Ifølge VG er permisjonstiden kun begrenset til to uker – det vil si frem til fredag 29. mars. Avisen har fått innsyn i brevet der Wara innvilges permisjon i to uker «på grunn av private hendelser».
Dersom Wara ønsker fortsatt velferdspermisjon, må det bli uten lønn, da to uker lønnet velferdspermisjon er det maksimale for alle ansatte i staten.",646
"Ingen vet hva Krekar har kostet Norge
PSTs gjentatte forsøk på å få mulla Krekar terrordømt, og norske myndigheters gjentatte forsøk på å få ham utvist, har kostet norske skattebetalere dyrt. Men ingen vet hvor mye.
PST har i gjentatte omganger forsøkt å få den 63 år gamle kurdisk-irakiske flyktningen terrordømt, men uten å lykkes.
Daværende kommunalminister Erna Solberg (H) forsøkte å kaste ham ut av Norge alt i 2003, men lyktes heller ikke.
En rekke justisministre har siden lovet å effektuere utkastelsesvedtaket, men har måttet innse at det ikke lot seg gjøre.
Lange timelister
Etterforskningen mot mulla Krekar har vært omfattende, rettsmøtene har vært mange, jurister og byråkrater har revet seg i håret, men fortsatt er han her.
Uten oppholdstillatelse, uten bosetningstillatelse, uten arbeidstillatelse og uten inntekt.
Utgiftene til fri rettshjelp har tårnet seg opp, det samme har timelistene hos PST, UDI og i flere departementer gjort.
Frp-krav
Frp krevde i sin tid regnskapet på bordet, men etter at partiet selv kom i regjering, stilnet kravet.
Frps daværende leder av Stortingets justiskomité, Per Sandberg, anslo i 2012 at totalkostnaden var kommet opp i minst 20 millioner kroner. Dette inkluderte rundt 3 millioner kroner i fri rettshjelp, 5 millioner kroner til tolketjenester, 4 millioner til politi, påtalemyndighet og domstoler, samt tolv årsverk i ulike departementer, ifølge Sandberg.
Tre år senere foretok Aftenposten et regnestykke og konkluderte med at den rettslige behandlingen knyttet til mulla Krekar alene hadde kostet minst 6,3 millioner kroner.
Ingen oversikt
Ferskere regnestykker foreligger ikke og kan neppe heller ventes, medgir fagdirektør Guttorm Aanes i Justisdepartementet.
– Dette kan vi ikke svare på, sier han til NTB.
– Her i Staten fører vi ikke timer på den måten, og når det gjelder utgifter som domstolene, kriminalomsorgen og politiet har hatt, så må de svare selv, sier Aanes.
Han tviler imidlertid på om slike oversikter finnes, men er derimot rimelig sikker på at mulla Krekar har kostet norske skattebetalere dyrt.
– Det er det ingen grunn til å betvile, sier Aanes.",445
"Sikret drømmefinale i Australian Open
Verdensener Novak Djokovic tok seg enkelt til finalen i Australian Open, en turnering han har vunnet seks ganger tidligere.
Av Geir Anderassen
Serberen var ustoppelig mot franskmannen Lucas Pouille og vant 6-0, 6-2, 6-2. Djokovic har dermed aldri tapt en semifinale i Australian Open.
– Helt klart en av mine beste kamper. Alt fungerte, og selvsagt var det synd for Lucas, sa Djokovic i seiersintervjuet med arrangøren.
Han fikk videre spørsmål om han trodde sønnen på fire år hadde fulgt faren under kampen.
– Sønnen min har ikke sett meg idag. Jeg ringte ham før kampen, og han var på vei til barnehagen. Han var mer opptatt med spiderman, men ønsket meg lykke til og ba meg vinne, sa han.
Første franskmann
Det var første gang en franskmann hadde tatt seg til semifinale i turneringen siden 2010. For overraskelsen Pouille ble det imidlertid bråstopp der.
Den 28. seedede 24-åringen var sjanseløs mot en svært så opplagt Djokovic. Serberen spilte bare ett og et halvt sett i sin kvartfinale før japanske Kei Nishikori trakk seg på grunn av skade. Kanskje ga det ekstra krefter.
31-åringen med 15 Grand Slam-titler jakter sin sjuende seier i Australian Open. Han brøt franskmannens første servegame og gikk deretter raskt opp i 3-0. Djokovic tok like greit førstesettet blankt.
Franskmannen hang noe bedre med i det andre settet og tok sitt første game til 1-1, men klarte ikke hindre at serberen brøt ham nok en gang og tok hjem settet med 6-2.
I tredje settet ble det nærmest reprise. Djokovic brøt nok en gang til 3-1 og tok hjem settet og kampen med 6-2.
Tidenes finale
I finalen venter spanske Rafael Nadal. De to møttes også i finalen Melbourne i 2012. Den gang vant Djokovic. Kampen går for å være den beste tenniskampen noensinne og varte i over seks timer.
– Jeg ville helt klart kjøpt billett til den kampen, men nå er det super tiebreak så vi får ingen reprise på den kampen, sa serberen.
Nadal har derimot vist forrykende form og ikke tapt et eneste sett på sin vei til finalen.",483
"Raja enig med Giske om bompenger: Det er blitt for mye
Giske gikk hardt ut i et intervju med Dagbladet i forrige uke og omtalte bompenger som usosialt. Giske mener Ap må snakke mer om hvordan regjeringen krever inn altfor mye bompenger.
Venstres Abid Raja er helt enig i at staten tar inn for mye. Han forteller Dagbladet at han vil ha bompenger øverst på listen når han møter finansminister Siv Jensen (Frp) til deres ukentlige fraksjonsmøte.
– Vi må erkjenne at det har gått for langt, og at vi nå krever inn mer bompenger enn det befolkningen er villig til å betale, sier Raja, Venstres finanspolitiske talsmann, til Dagbladet.
– Jeg vil personlig be Jensen sette Finansdepartementet i gang med å se på mulige løsninger for en mer sosial profil på innkreving av bompenger, sier Raja.
Etterlyser tydelig Ap
Etter 1. mai-talen i Trøndelag, sa Giske til Dagbladet at Ap nå må ta en tydelig plass i debatten om bompenger.
– Vi har en regjering som gir store skattekutt for dem som har store formuer. Samtidig gir de deg avgiftsøkning og håver inn bompenger. Det er blitt dyrere å pendle, og staten setter rekord i bompengekrav. Det er på tide at Arbeiderpartiet setter foten ned og sier at nok er nok.
Jensen forventer lokal støtte
Siv Jensen sier hun nå forventer at Venstre og Ap støtter Frp lokalt i kampen mot bompenger.
– Hvis Abid Raja og Trond Giske mener alvor med dette, og de snakker på vegne av sine partier, så forventer jeg at deres folk lokalt støtter Frp, og at de stemmer for våre forslag om nei til bompenger. Uten lokalt flertall for bompengepakker, så blir det heller ikke bomstasjoner. Frp kjemper mot bompenger på alle plan, sier hun.
Videre viser hun til at partiet allerede har fått gjennomslag i den nye regjeringsplattformen for at man skal kunne trekke fra bompenger på skatten. Fradraget er under utredning nå.
(©NTB)",543
"Bjarte Myrhol går glipp av EM. Kolstad-spiller blir erstatter.
FOTO: Erik Johansen / NTB scanpix Bjarte Myrhol går glipp av EM.
Tom Kåre Nikolaisen er kalt inn som erstatter for Bjarte Myrhol.
37-åringen har fått et tilbakefall med en sykdom han har slitt med siden i sommer. Han ble i november operert for et hull i tarmen.
– Jeg fikk tilbakefall 23. desember, og tilbrakte dagen på sykehus. Som følge av dette opererer jeg 2. januar i Herning. Dette betyr at EM dessverre går uten meg, sier 37-åringen i pressemeldingen.
– Jeg er superskuffa, men gleder meg også veldig til å bli ferdig med operasjonen, sier han videre.
Erstattes av Kolstad-spiller
Myrhol er regnet som en av verdens beste strekspillere og har vært en nøkkelspiller for det norske herrelandslaget de siste årene. Kolstads Tom Kåre Nikolaisen er hentet inn som 37-åringens erstatter.
– Jeg er selvfølgelig veldig fornøyd over å ha blitt tatt ut. Jeg ble ringt av Christian (Berge) i går, så jeg kunne nok ikke fått en bedre julegave enn det. Men jeg synes også det er veldig synd for Bjarte sin del, at han mister mesterskapet, sier Nikolaisen til oss.
– Jeg ser virkelig fram til å få oppleve et seniormesterskap på hjemmebane, samtidig som jeg ønsker Bjarte riktig god bedring, legger han til.
VEGARD EGGEN
Til VG forteller Myrhol at han foreløpig ikke vet hva dette vil si for framtiden som håndballspiller.
– Det kan ingen si før jeg våkner opp igjen. Jeg er forberedt på at det kan bli satt en stomi på magen midlertidig, om operasjonen ikke går slik den skal. Jeg gleder meg bare til å bli frisk igjen, sier han.
Spiller i Trondheim
Norges første kamp i EM går mot Bosnia-Hercegovina 10. januar. Med i Norges pulje er også Frankrike og Portugal. Gruppespillet spilles i Trondheim.
Christian Berges menn har levert sterke prestasjoner internasjonalt de siste årene. I de to siste VM-sluttspillene har det endt med sølv.",591
"Sjefens råd vakte oppsikt: Johaug-rival gjorde ikke som flere av lagvenninnene
Natalja Neprjajeva bedyrer at hun ikke har tenkt å bli gravid denne vinteren. Hun vil heller slå Therese Johaug og bli best i verden på langrennsski. Foto: CARL SANDIN, BILDBYRÅN
RUKA: Det har vakt oppsikt i langrennsverdenen at den russiske langrennssjefen har bedt sine kvinnelige langrennsløpere om å bli gravid denne vinteren fordi det passer best.
Til nå har fire av løperne på laget fulgt sjefens råd. Ute denne vinteren er Julija Belorukova (nummer åtte sammenlagt i verdenscupen sist sesong), Anastasija Sedova (nummer 12), Natalja Matvejeva og den minst kjente av dem, Jelena Soboleva. De har alle fulgt sjefens råd.
Ikke alle gikk i flokk
Men den beste av dem har ikke fulgt Jelena Välbes anbefalinger. Natalja Neprjajeva er ikke med.
– Jeg er ikke gravid, sier 24-åringen og smiler.
Russeren stiller opp og svarer villig vekk på spørsmål da Det internasjonale skiforbundet (FIS) inviterte til pressekonferanse foran fredagens verdenscupåpning i finske Ruka.
Hun vil ikke snakke så mye om «graviditetsordren» fra Välbe. Hennes trener, tyske Markus Cramer, forstår at stallordren fra Välbe kan virke «litt merkelig».
– Hun hadde rett i at det er et gunstig år å bli gravid. Men samtidig er det slik at kvinner ønsker barn når de er ganske unge. Det er kulturelt betinget, sier treneren som i et delt russisk landslag er ansvarlig for utviklingen til Neprjajeva.
Vil klå Johaug
Neprjajeva har satt seg fore å være litt nærmere Therese Johaug denne sesongen. Hun vil gjerne slå henne.
24-åringen ble i fjor nummer to i verdenscupen sammenlagt. Bare slått av hun som kunne virke uslåelig i store deler av forrige sesong, nettopp Therese Johaug.
Vi spurte om hun hadde lagt en plan for å slå den norske verdenscupvinneren.
– Alle snakker om Therese, men det er mange sterke jenter i langrenn nå. Ikke minst er det mange gode fra Sverige. Mitt mål er bare å vise meg frem på min beste måte i alle renn.
Fredag morgen starter minitouren i Ruka med sprint. Deretter følger 10 km klassisk individuell start, før tour-vinneren blir kåret i en jaktstart søndag.",567
"Berge: - 30-40 seriekamper i året er viktigst
Sander Berge på mandagens pressekonferanse på Ullevaal stadion.
Av Espen Hartvig
ULLEVAAL STADION: Han er et ettertraktet objekt i Fotball-Europa. – Jeg er åpen for alle muligheter. Jeg har et godt team rundt meg med familie og agenter som drøfter det som passer best for meg. Så får vi se hva vi ender opp med, sier Berge til NTB.
– Både europaliga og Champions League er arenaer jeg ønsker å spille på. Men det viktigste for utviklingen er å spille de 30-40 seriekampene per sesong, gjerne i en topp-fem-liga (i Europa).
Landslagssjef Lars Lagerbäck legger seg ikke opp i hva Berge gjør, men svensken mener spilletid, språk og kultur er viktige kriterier for klubbvalg.
Høyt oppe
Berge har en sterk sesong i Genk bak seg, og at han forsvinner til ny klubb i sommer, er ingen nyhet. Sevilla har vært inne i bildet i over et år.
Det er ventet at salgssummen for Berge vil ligge på cirka 15 millioner euro. Det er cirka 147 millioner norske kroner. Skulle en Premier League-klubb komme på banen, kan summen nærme seg 20 millioner euro.
Berge blir med det en av de dyreste norsk fotballspillerne gjennom tidende. Listen toppes av Tore André Flo og Mohamed Elyounoussi. Sistnevnte ble kjøpt fra Basel for 185 millioner kroner av Southampton i fjor sommer.
Flo gikk fra Chelsea til Rangers i juli 2000 for omtrent samme beløp.
Ødegaard
Joshua King (sliter med en bakre lårmuskel) og Tarik Elyounoussi (spilte klubbkamp søndag) var ikke med på treningsøkta på Ullevaal mandag.
Der var Martin Ødegaard mannen som skilte seg ut. Det oste klasse av ham.
Norge møter Romania på Ullevaal fredag og Færøyene borte mandag neste uke. Begge kampene inngår i EM-kvalifiseringen. Norge står med et poeng på to kamper etter å ha møtt Spania (1-2-tap borte) og Sverige (3-3 hjemme).
De to beste i gruppen går til EM-sluttspillet neste år.",458
"Kort sagt, onsdag 24. september
Ensidige fremstillinger av iranske kvinner
Den som støtter kvinners bruk av slør i et demokratisk land, verner om våre demokratiske verdier. Undertegnede er av den yngre norsk-iranske generasjonen og ønsker å korrigere flere feil Lily Bandehy fremsetter i et debattinnlegg i Aftenposten. Det bør føres en faktabasert debatt i en anspent tid der Iran kan lide samme skjebne som Irak, Afghanistan og Libya, noe som ville være til skade for reformvennlige krefter. Kvinner i Iran opplever systematisk diskriminering, men det er likevel mildere enn hva kvinner opplever i Saudi-Arabia. Vestlige reaksjoner tar imidlertid ofte mer hensyn til strategi enn til faktiske forhold. Ensidig mørklegging av kvinnesituasjonen i Iran kan være farlig da det nører opp under en forestilling om at Irans kvinner må reddes. Tilsvarende motiver var ikke noen ubetinget suksess i nabolandene Afghanistan og Irak.
Bandehy påstar at «Iran forbereder nå en ny lov for å gjøre chador obligatorisk». Det stemmer ikke. I 2015 forsøkte det autoritære regimet å gi politiet mer makt til å håndheve kvinners obligatoriske bruk av slør. Store grupper av iranere viste motstand og fikk loven erklært som grunnlovsstridig.
3rd-party-bio
Det stemmer heller ikke at Muhammad Reza Pahlavi tok makten i 1925, det var snarere Reza Pahlavi, hans far. Ja, Reza Pahlavi gjennomførte en rekke reformer og adopterte Tyrkias forbud mot sjal. Det blir imidlertid feil å konstatere at sjalforbudet åpnet veier for kvinner å «komme ut». Tvert imot ble mange kvinner ytterligere marginalisert simpelthen fordi de ikke lenger kunne forlate hjemmet. Tekstforfatterens gjennomgående romantisering av Reza Pahlavi er for øvrig merkverdig. Han var en diktator som ble avsatt.
Bandehy konstaterer at «Islams innføring av hijab og burka utsletter kulturelle særtrekk og reduserer kvinner til et seksuelt objekt». Men hodeplagg har en langt eldre historie enn islam. Sjalet har en lang historie i Midtøsten. Sjalet har vært, og er, et meningstungt symbol og ble av mange ansett som et frigjøringssymbol. Bruk av sjal er flere ganger blitt brukt som et motstandssymbol mot koloniherrer og diktatorer i Midtøsten. Ensidige fremstillinger underminerer iranske kvinners egen konstante kamp mot kjønnsdiskriminering.
Sophia Adampour, student, Midtøsten-studier med persisk, Universitetet i Oslo",602
"To menn siktet for drap etter voldshendelse i Trondheim
En kvinne er død etter en voldshendelse i Trondheim søndag ettermiddag. To menn er siktet for forsettlig drap eller medvirkning til dette.
Av André Lorentsen
– På bakgrunn av etterforskningen som ble gjort mandag, ble mistankegrunnlaget mot en av de siktede vesentlig svekket. Han ble løslatt mandag kveld, sier politiadvokat Hans Vang i Trøndelag politidistrikt.
For de to øvrige pågrepne er siktelsen endret til forsettlig drap eller medvirkning til dette.
– Dette blant annet på grunn av den foreløpige obduksjonsrapporten som vi mottok mandag. Det er en vesentlig del av årsaken til at siktelsen er skjerpet, sier Vang.
– Ingen av de to siktede erkjenner straffskyld, sier Vang til NTB før fengslingsmøtet tirsdag.
Kvinnen i slutten 30-årene ble funnet i en leilighet på Lademoen i Trondheim rett etter klokken 11.30 søndag og brakt til St. Olavs hospital, hvor hun ble erklært død.
Varetekt
De to mennene i henholdsvis 30- og 40-årene ble pågrepet søndag formiddag og siktet for volden. Begge fremstilles for varetektsfengsling i Sør-Trøndelag tingrett tirsdag formiddag. Politiet vil be om fire ukers fengsling for begge to.
En tredje mann i 30-årene ble pågrepet noe senere. Det er ham som nå er løslatt.
– Min klient ble løslatt sent i går kveld, bekrefter Trond Eirik Aansløkken til .
Advokat Tore Angen er forsvarer for den eldste siktede – en mann i 40-årene. Han sier at hans klient av helsemessige årsaker ikke har gitt noen forklaring. Advokat Christian Wiig, som er oppnevnt som forsvarer for mannen i 30-årene, opplyser at hans klient nekter straffskyld.
Slektning varslet
Politiet ønsket mandag ikke å gå nærmere inn på hva slags skader kvinnen hadde eller hvordan de kan ha oppstått. Det var en kvinnelig slektning av en av de siktede som varslet politiet, bekrefter politiadvokat Vang, men han kan ikke si noe om bakgrunnen for varselet.
– Det må vi holde for oss selv slik saken står nå, sa han til NTB mandag.
Politiet kjenner kvinnens identitet, men ønsker ikke å gå ut med alderen hennes, annet enn at hun er i 30-årene.",470
"Julia Roberts forlater «Homecoming»
FOTO: Amazon Prime Julia Roberts i en scene fra «Homecoming»
Julia Roberts spilte i høst i Amazon Prime-serien Homecoming, en mørk psykologisk thriller.
Nå skriver bransjebladet The Hollywood Reporter at Julia Roberts ikke kommer til å spille i sesong to av serien, men hun fortsetter som medprodusent sammen med serieskaper Sam Esmail.
3rd-party-bio
Roberts skal ha signert kontrakt for kun en sesong av serien, skriver magasinet videre.
Det er ennå ikke kjent om det kommer til å bli andre store endringer i skuespillerstaben for sesong to. Ved siden av Roberts ble de store rollene spilt av Stephan James, Bobby Cannavale og Sissy Spacek. Hverken Amazon eller Universal Cable Productions hadde videre kommentarer til saken.
– Vi har gått en helt annen vei enn podkasten i sesong to. De første episodene holder seg tett opp til podkasten, men i siste del av sesong en tar vi en litt annen vei. Da jeg begynte å jobbe med serien hadde jeg bare hørt på de første seks episodene, og etter det tar vi serien i en annen retning, forteller Sam Esmail til The Hollywood Reporter.
– Jeg elsket podkasten
Homecoming markerte Julia Roberts første store rolle i en TV-serie. Aftenposten møtte henne i London i høst, og da fortalte hun at hun ikke var så opptatt av om det var film eller TV.
– Jeg er bare skuespiller. Om jeg spiller i film eller TV er ikke så farlig, så lenge rollen er god for meg, sa Julia Roberts i høst.
Homecoming er basert på en podkast med samme navn. Deler av handlingen foregår i et mystisk anlegg for hjemvendte krigsveteraner. Julia Roberts spilte Heidi, en av terapeutene som skal hjelpe soldatene tilbake til et vanlig liv.
– Jeg elsket podkasten. Den tok meg tilbake til den gangen vi satt og hørte på høytlesing av en bok, og så måtte vi forestille oss hva som skjedde. Jeg tror nøkkelen til min jobb som skuespiller er evnen til å forestille seg ting, sier Roberts.",626
"Klæbo suverent best i prologen
OVERBEVISTE: Johannes Høsflot Klæbo tok innpå lederne i sammendraget med sin gode prolog. FOTO: Pedersen, Terje / NTB scanpix
ORGELTRAMP: Johannes Høsflot Klæbo behersket kulene arrangøren laget godt. Richard Sagen
Johannes Høsflot Klæbo var som ventet suverent best i prologen på sprinten i Val Müstair i Sveits. Trønderen var hele 1,71 sekunder foran Emil Iversen, som tok andreplassen. Tiden i mål var 3:04.69.
Klæbo behersket kulene og hoppet sprintløypen serverte perfekt, og det var ikke langt unna at han tok igjen Andrej Melnitsjenko som gikk ut på startnummeret før.
Klæbo ligger på tredjeplass i Touren sammenlagt, og med den gode prologtiden tok han også et jafs på distansen opp til russiske Aleksandr Bolsjunov og Sergej Ustjugov i sammendraget. Han tok over fire sekunder på Ustjugov, og over 7,4 sekunder på Bolsjunov.
Dersom han vinner finalen, vil han få viktige bonussekunder, og kan ta tilbake ledelsen.
Sterk prolog av Iversen
Emil Iversen har hatt en knallstart på sesongen, og leverte også en sterk prolog. Han knuste tiden til daværende leder Sergej Ustjugov, og det holdt til 2. plass da alle løperne var i mål. Italienske Federico Pellegrino tok tredjeplassen.
Sindre Bjørnestad Skar, Simen Hegstad Krüger, Eirik Brandsdal og Finn Hågen Krogh tok seg også videre til kvartfinalene senere i dag.
Sjur Røthe og Martin Johnsrud Sundby, Didrik Tønseth og Hans Christer Holund klarte ikke å ta seg videre, og kan begynne å forberede seg på turen til Oberstdorf, hvor det er klassisk fellesstart onsdag.
De taper også mye i kampen om sammenlagtseieren.
Norsk heat
Johannes Høsflot Klæbo valgte som vanlig heat nummer 1 i kvartfinalen, og skal gå mot Sergej Ustjugov, Simen Hegstad Krüger og Eirik Brandsdal. Emil Iversen møter Sindre Bjørnestad Skar i heat 3. Finn Hågen Krogh går mot hjemmehåpet Dario Cologna og Calle Halfvarsson i heat 4.
Omdiskutert løype
Løypen for dagens sprint har vært mye omdiskutert for sine oppbygde kuler og et hopp.
– Jeg er her for å gå langrenn, ikke kjøre skicross. Om jeg ville drive med hopp og pukler så ville jeg valgt en annen sport, sier svenske Viktor Thorn til Expressen på telefon mandag.",645
"Sprekpodden: Dette er lure valg og løsninger når man vil ned i vekt
FOTO: MAGNUS KNUTSEN BJØRKE (Arkiv) SPREKPODDEN: I denne episoden av Sprekpodden snakker Daniel Røed-Johansen og Malene Indrebø-Langlo med ernæringsekspert Cathrine Borchsenius om hvilke konkrete valg man kan ta i hverdagen som gjør at man både kan kose seg, og gå ned i vekt.
Klinisk ernæringsfysiolog Cathrine Borchsenius, gründer og daglig leder av Bramat.no.
– Finnes det snarveier dersom man vil ned i vekt?
– Her skal jeg egentlig si nei, men det finnes alltid snarveier. Skal du fort ned i vekt kan du jo alltids hoppe på en pulverkur. Tidligere tenkte man at dette ikke var noe lurt, men i nå åpner eksperter faktisk opp for at det ikke er så ille, dersom det er det man trenger for å kickstarter motivasjonen.
Det sier klinisk ernæringsfysiolog Cathrine Borchsenius, gründer og daglig leder av Bramat.no.
– Men man kan ikke gå på en pulverkur resten av livet. Så nøkkelen er å finne de gode vanene som holder hele livet ut, sier hun.
Konkrete råd
I denne episoden av Sprekpodden snakker vi med Borchsenius om hvilke konkrete valg man kan ta i hverdagen som gjør at man både kan kose seg, og gå ned i vekt.
– For de fleste vil det å bytte ut brød med knekkebrød være til god hjelp, sier ernæringseksperten.
– Det kan også være lurt å bestemme seg for å begrense antall skiver eller knekkebrød til to.
TORBJØRN KATBORG GRØNNING (arkiv)
I tillegg må vi alle – uavhengig om vi vil ned i vekt eller ei – spise mer grønnsaker, understreker ernæringseksperten.
– Ha tomater på kjøkkenbenken og en gulrot i vesken. Da blir det lettere.
Handler om mengde
– Alt i alt handler et sunt kosthold om mengde. Du kan spise alt, men du må spise mer av det som er bra for deg, sier Borchsenius.
Hun påpeker at det også kan være lurt å tenke igjennom hva du lettere kan gi opp, og fokusere på det man klarer – ikke det man ikke klarer.
Hør flere av rådene hennes i ukens episode av Sprekpodden.",619
"Unge Venstre vil erstatte Grande med Rotevatn
Unge Venstre vil ha Sveinung Rotevatn som ny partileder. Foto: Vidar Ruud / NTB scanpix
Oppdatert i dag 15:50
NTB
– Etter en prosess i landsstyret har vi spilt inn Sveinung Rotevatn som partileder og Guri Melby som første nestleder, sier Unge Venstres nestleder Kjersti Konstanse Løfors til NTB.
– Begge har vist at de er tydelige i viktige politiske spørsmål for Venstre, blant annet en offensiv klimapolitikk hvor vi kutter klimagassutslipp raskt, og en human ruspolitikk, sier hun.
Det er et samlet landsstyre i Unge Venstre som har kommet med sine innspill til valgkomiteen.
Det var NRK som først omtalte saken.
– Jeg stiller meg til disposisjon for valgkomiteen, sier Guri Melby til TV 2. Hun ønsker ikke å utdype overfor kanalen om det betyr at hun ønsker ledervervet, eller andre verv.
Frist søndag
Rotevatn ønsker ikke å kommentere Unge Venstres innspill.
– Det er frist for å melde tilbake til valgkomiteen førstkommende søndag, og det skal jeg selvsagt gjøre, skriver han i en sms til NTB.
Venstre-profilen er i dag statssekretær i Klima- og miljødepartementet og sitter dessuten i partiets sentralstyre. Også stortingsrepresentant Melby sitter i dag i sentralstyret.
Dagens partiledelse har frist til 20. oktober med å gi valgkomiteen beskjed om hvorvidt de ønsker gjenvalg eller ikke.
Leder i Sogn og Fjordane Venstre, Jan Henrik Nygård, stiller seg bak ungdomspartiets forslag, ifølge NRK.
– Trenger ny retning
Venstres svake resultat i høstens kommune- og fylkestingsvalg har ført til diskusjoner og krav om utskiftninger i partiledelsen. Både Grande og nestlederne Ola Elvestuen og Terje Breivik er på valg på Venstres landsmøte 19. – 20. april neste år.
Unge Venstre ønsker seg et Venstre som er mer tydelig.
– Vi ser at mange velgere oppfatter Venstre som lite tydelige, og at det er vanskelig å se hva som er Venstres prosjekt. Unge Venstre mener vi trenger en ny retning for partiet fremover, sier Løfors.
Grande har ledet partiet siden 2010, mens Elvestuen og Breivik har hatt sine verv siden henholdsvis 2008 og 2012. Partilederen varslet allerede valgnatten at hun ønsker gjenvalg, mens ingen av de to nestlederne foreløpig har sagt offentlig om de ønsker gjenvalg eller ikke.",653
"40.000 år gammelt ulvehode presentert i perfekt tilstand
FOTO: Valery Plotnikov, Mammoth Fauna Study Department at the Academy of Sciences of Yakutia via AP / NTB scanpix Bildet er tatt 10. juni ved Det russiske vitenskapsakademis lokalavdeling i Jakutia.
Bildet er tatt 6. september 2018 i nærheten av Belaya Gora i Abyysky-regionen i Jakutia i Russland.
Bildet er tatt 6. september 2018 i nærheten av Belaya Gora i Abyysky-regionen i Jakutia i Russland.
Bildet er tatt 10. juni ved Det russiske vitenskapsakademis lokalavdeling i Jakutia.
Bildet er tatt 10. juni ved Det russiske vitenskapsakademis lokalavdeling i Jakutia.
Det utrolige funnet av det pelsdekkede hodet ble nylig presentert for verden etter at det ble funnet i den arktiske regionen Jakutia i august i fjor, skriver nyhetsbyrået AP.
Pavel Yefimov, en lokal beboer, oppdaget hodet ved elven Tirekhtyakhs bredder, ifølge The Guardian som siterer Siberian Times.
De første bildene av istidsulven som er offentlig tilgjengelig, er tatt i september 2018.
Albert Protopopov, Mammoth Fauna Study Department at the Academy of Sciences of Yakutia via AP / NTB scanpix
Albert Protopopov, Mammoth Fauna Study Department at the Academy of Sciences of Yakutia via AP / NTB scanpix
Forsker Valery Plotnikov ved Det russiske vitenskapsakademi omtaler oppdagelsen som unik, ettersom man aldri tidligere har funnet en ulveskalle med vev eller hår, mens denne til og med hadde ører, tunge og en perfekt ivaretatt hjerne. Det kan takkes den sibirske permafrosten, ifølge forskere som nå er i gang med undersøkelser.
Valery Plotnikov, Mammoth Fauna Study Department at the Academy of Sciences of Yakutia via AP / NTB scanpix
Eksperter fra Russland, Sverige og Japan har estimert at ulven døde for rundt 40.000 år siden. Ifølge Plotnikov hører dyret til en utdødd ulveart som levde på samme tid som mammuter. Hodet er rundt 25 prosent større enn dagens ulvearter. Kjønnet til ulven er ukjent.
Valery Plotnikov, Mammoth Fauna Study Department at the Academy of Sciences of Yakutia via AP / NTB scanpix
Hodet skal nå gjennomgå plastinering, en teknikk som erstatter fett og vann med plastikk, for å forhindre nedbrytning og bevare vev for vitenskapelige formål.",632
"Kulturtopp i Oslo tiltalt for ni voldtekter
En kulturtopp er tiltalt for åtte voldtekter, ifølge Nettavisen.
Av: Alexander Vestrum
Tiltalen er tatt ut av Oslo statsadvokatembeter. Den omfatter flere voldtekter ved at mannen skal ha utført seksuelle handlinger med kvinner som enten sov eller var ute av stand til å motsette seg dette fordi de var beruset.
Dette skal ha skjedd både i mannens bolig i Oslo, på hoteller og på en festival der han jobbet.
– Forholdene i tiltalen er begått i perioden 2005 til 2014. Politiet startet etterforskning i saken etter anmeldelse i 2015, sier statsadvokat Trude Antonsen i en pressemelding.
Kulturprofil
Mannen er tidligere omtalt som «kulturtopp» og har hatt lederstillinger i ulike deler av mediebransjen og kulturlivet.
lfølge Dagbladet omfatter tiltalen ni voldtekter av åtte kvinner. Tiltalen omfatter også seksuell omgang med en person under 16 år. I tillegg må mannen svare for tiltalepunkter om besittelse og bruk av MDMA, kjent som ecstasy.
Ifølge Nettavisen ble mannen i desember siktet for voldtekt av 13 kvinner.
Kjenner seg ikke igjen
Fire anklager er dermed henlagt, påpeker mannens forsvarer, advokat Elisabeth Myhre, overfor Nettavisen.
– Min klient erkjenner fortsatt ikke straffskyld, han kjenner seg ikke igjen i anklagene slik de er blitt fremsatt, og synes det er vanskelig å forstå at det er tatt ut tiltale før etterforskningen er ferdig, sier Myhre.
Bistandsadvokat Anne Kristine Bohinen representerer fem av dem som anmeldte mannen, skriver VG. To av anmeldelsene er henlagt, og hun vil se nærmere på disse.
– Jeg vil vurdere i samråd med mine klienter om det skal sendes inn en klage til Riksadvokaten, sier Bohinen.
Har anmeldt kvinner
Den nå tiltalte mannen har tidligere anmeldt åtte kvinner for falsk eller uriktig forklaring.
– Etterforskningen av anmeldelsene er ikke ferdig behandlet hos politiet, men det er naturlig å se de to sakene i sammenheng ut fra bevisbildet, sier politiadvokat Hilde Strand til VG.
Tiltalen mot kulturprofilen er oversendt Oslo tingrett, men det er ikke fastsatt noe tidspunkt for hovedforhandling.",459
"Feminist-Norge burde åpne øynene for de virkelige problemene | Kaja Tømmerås
FOTO: Jon Olav Nesvold / NTB scanpix Sigrid Bonde Tusvik protesterte mot at alle prisene under årets Humorprisen gikk til menn.
Kaja Tømmerås (14)
Sigrid Bonde Tusvik valgte fredag 18. januar å forlate Humorprisen fordi ingen kvinner vant pris. Hun omtaler arrangementet som «Herreprisen».
I stedet for å bli igjen å hylle de utrolig talentfulle mennene som vant en så utrolig fortjent pris, gikk hun ut i mediene og fremstiller det hele som diskriminering.
3rd-party-bio
Diskriminering fordi ingen kvinner vant pris.
Hvis det hadde vært omvendt
Privat
Hvis det hadde vært motsatt, kun kvinner som vant pris, hadde fredagen vært en gledens dag.
Da hadde vi hyllet de fantastisk flotte, morsomme og vakre kvinnene som vant, og ingen ville tenkt på de stakkars mennene som ikke vant noe.
Vi kvinner drar bare frem feminist-kortet, og hvem kan vel konkurrere med det? Med gensere som sier «Girls Unite» er vi rett og slett uslåelige.
Men er det ikke på tide å kaste fra seg genseren, la mennene vinne noen priser, og heller ta tak i de virkelige problemene i verden?
Voldtekt i Sudan, tvangsekteskap i Somalia, Herreprisen i Norge
Kan ikke feminist-Norge stoppe opp i et sekund og heller åpne øynene for de virkelige utfordringene kvinner i andre deler i verden møter hver eneste dag?
I Darfur brukes voldtekt mot kvinner som våpen i krigføring, i Somalia blir jenter giftet bort, og i Jemen må kvinner ha ektemannens tillatelse til å gå utenfor døren. Har de ikke tillatelse til dette, blir de arrestert.
Så er det ikke på tide å legge «Herreprisen» på hyllen og heller virkelig gå inn for å endre det som er viktig?
13 – 21 år? Vil du også skrive til Si ;D? Send ditt innlegg til sid@aftenposten.no. Alle får svar innen tre dager. Dersom du ønsker å være anonym, må du oppgi dette tydelig i mailen. Her kan du lese mer om å sende inn innlegg til oss.",574
"Tabber avgjørende da Liverpool tapte Champions League-åpningen
Det ble en tung kveld for Liverpool-kaptein Jordan Henderson og lagkameratene mot Napoli og Mario Rui. Foto: Reuters/Andrew Couldridge/NTB scanpix
Napoli – Liverpool 2 – 0
Napoli vant 2 – 0 på hjemmebane etter scoringer av Dries Mertens og Fernando Llorente.
Mertens fikk sjansen fra krittmerket åtte minutter før full tid da venstreback Andrew Robertson la José Maria Callejon i bakken. Dommer Felix Brych var sikker i sin sak.
– Jeg har sett situasjonen nå og synes ikke det var straffe. Callejon hopper før det er kontakt mellom spillerne, men vi får ikke gjort noe med det nå, sa Liverpool-manager Jürgen Klopp til Viasat etter kampen.
Den belgiske måltyven Mertens hamret straffesparket i mål via hanskene til Liverpools sisteskanse Adrian. På overtid trygget Llorente seieren etter en blemme av stopperkjempen Virgil van Dijk, og dermed kunne Napoli-trener Carlo Ancelotti feire en solid triumf i mesterligaåpningen.
Sjanse
De første 45 minuttene i Napoli var målløse, men ikke på noen måte kjedelige. Det kunne meget vel blitt mål i begge ender av banen.
Napoli hadde en ball i nettet, men midtbanespiller Hirving Lozanos scoring med hodet etter syv minutters spill ble korrekt annullert som følge av at mexicaneren sto i offside.
Hjemmelaget kunne også tatt ledelsen da Lorenzo Insigne kom på en farlig visitt inn i Liverpool-forsvaret, men en god involvering av høyreback Trent Alexander-Arnold forhindret baklengsmål for gjestene.
Liverpool-trioen Mohamed Salah, Roberto Firmino og Sadio Mané hadde også hver sin sjanse før pause, men effektiviteten uteble i Italia.
Rop om straffe
Annen omgang ble innledet med at hjemmefansen ropte på straffe da et innlegg fra Insigne traff armen til Alexander-Arnold. Brych pekte i stedet på hjørneflagget og fikk medhold i VAR-rommet.
Det ble lenger mellom sjansene etter pause, men Napoli-keeper Alex Meret vartet opp med en klasseredning da grekeren Kostas Manolas slurvet med en klarering i eget forsvar og endte opp med å sende ballen mot eget mål. Mohamed Salah fyrte løs fra skrått hold, men måtte se ballen gå utenfor mål via fingertuppene til keeper Meret.
På tampen kom scoringene som avgjorde kampen i hjemmelagets favør.
(©NTB)",540
"Solskjær etter rasismehendelsen: – Kan ikke tro at vi sitter i 2019 og snakker om dette
Michael Carrick, Andreas Pereira og Ole Gunnar Solskjær under oppgjøret mot Wolverhampton. Foto: Rui Vieira/AP Photo/NTB scanpix.
Harry Maguire og Marcus Rashford tok til Twitter etter rasismehetsen mot Paul Pogba i etterkant av straffebommen mot Wolverhampton. Ole Gunnar Solskjær fulgte opp under fredagens pressekonferanse.
– Det går bra med Paul. Paul har en sterk personlighet, og dette gjør ham sterkere. Jeg kan ikke tro at vi fortsatt snakker om disse tingene i 2019. Sosiale medier er et sted hvor folk kan gjemme seg bak skjulte identiteter. Det er ikke opp til meg å endre det, men vi er nødt til å gjøre noe med det, sa Solskjær og fortsatte:
– Myndighetene må gjøre noe med det. Jeg synes synd på dem som hetser folk. De må ha problemer med seg selv. Hva kan man gjøre med det? Når det er dødstrusler og rasisme, er det alvorlige hendelser. Vi skal ikke bannlyse spillerne våre fra sosiale medier. Det er så mye bra vi kan bruke sosiale medier til, men vi må stoppe slike hendelser, sa nordmannen.
Straffeskytingen til United ble også et tema på pressekonferansen. Rashford scoret mot Chelsea, mens Pogba bommet mot Wolverhampton.
– Pogba kommer til å score på en straffe for United igjen. Vi får se når vi får den neste. Ikke bli overrasket når Marcus eller Paul scorer på neste straffe. Det var absolutt ikke noe dårlig stemning mellom dem. De var bare skuffet over at vi ikke vant.
United har tatt fire poeng på de første to kampene etter 4 – 0 over Chelsea i seriepremieren og 1 – 1 mot Wolverhampton mandag. Crystal Palace er neste motstander ut på Old Trafford lørdag.
– Det blir en tøff kamp, som alle Premier League-kampene er. Alle kampene gir ulike utfordringer. Palace er bra organiserte og har fart i angrep. De er gode på dødballer, sa Solskjær om lørdagens motstander.",565
"Helse Møre og Romsdal tar selvkritikk etter å ha erklært kvinne for død
Illustrasjonsfoto: Gorm Kallestad / NTB scanpix
– Helse Møre og Romsdal beklager sterkt overfor kvinnen og de pårørende at behandlingen ble stanset og kvinnen ble erklært død før hun fikk den helsehjelpen situasjonen tilsa. Teamet som behandlet henne er erfarne og høyt kompetente leger som dessverre gjorde en feilvurdering.
Hendelsen har gått sterkt inn på ansatte ved sykehuset, uttaler fagdirektør Torstein Hole i Helse Møre og Romsdal i en pressemelding fra helseforetaket.
På bedringens vei
Sammen med uttalelsen har foretaket også lagt ut en sladdet lydlogg på seks sider mellom AMK-operatøren og innringeren og operatøren og ambulanse og legevaktsentral.
Hole opplyser at helseforetaket er glad for at kvinnen overlevde og er på bedringens vei.
– Vi vil ta lærdom av saken og skal bruke vårt interne kvalitetssystem for å sikre at slike hendelser ikke skjer igjen. Vi ber om forståelse for at vi ikke kan gå mer i detalj om hendelsen, siden saken er en del av en større og pågående tilsynssak, sier fagdirektøren.
Helse Møre og Romsdal vil gi en skriftlig tilbakemelding til Helsetilsynet og samarbeide med St. Olavs hospital og Helse Midt-Norge for å gjennomgå prosedyrer og rutiner for håndtering av nedkjølte pasienter. Målet er å unngå lignende hendelser i fremtiden.
Ikke første gang
Legen ved sykehuset meldte hendelsen som et avvik til Helsetilsynet 20. februar, som undersøkte saken. I et brev to dager senere skrev tilsynet at de har vurdert at det ikke er nødvendig med videre tilsynsmessig oppfølging i saken.
Men legger til at «den vil bli tatt med i vurderingsgrunnlaget i en annen pågående tilsynssak som gjelder lignende forhold.»
Ifølge NRK gjelder dette en sak fra februar i fjor, der Helse Møre og Romsdal fikk kritikk fordi de ikke sendte en nedkjølt mann til St. Olavs hospital. Også tidligere har helseforetaket fått kritikk for å ikke følge rutiner knyttet til nedkjølte pasienter.
Kvinne ble erklært død – var i live",605
"Isak (15) kan bli kåret til årets talent – kjemper mot Bodø/Glimt-spiller
TALENT: Her er Isak Hansen-Aarøen i kamp mot Junkeren i dag. Øyvind Sivertsen
Oppdatert for mindre enn 30 minutter siden
– Han er en god teknisk spiller som hele tiden vil ha ball. Han er en god pasningsspiller som har et stort blikk og god forståelse for spillet, sier TV 2s Jesper Mathisen om Hansen-Aarøen.
Les også
Espejord scoret endelig igjen – her er hans viktige beskjed til Valakari
Les også
Jesper og Jonas sikret gull for Tromsø
På TV 2s nettsider heter det i beskrivelsen:
«Isak Hansen-Aarøen blir sett på som et stort talent i Norge. Som 14-åring signerte han avtale med Manchester United, men vil ikke slutte seg til klubben før han fyller 16 år (august 2020).
Hansen-Aarøen har trent med TIL sitt A-lag gjennom vinteren, og var blant annet kaptein for det norske G15-landslaget mot USA tidligere i år.»
– Jeg er en offensiv spiller som liker å ha mye ball. Mine beste ferdigheter er de valgene jeg tar og teknikken min. Jeg synes det er artig å score mål, men jeg har flest målgivende pasninger. Jeg liker å slå stikkere og langpasninger, sier Hansen-Aarøen til TV2.
Aarøen spilte kamp for TIL 2 i 2 – 1-seieren mot Junkeren søndag. Han er glad for å bli nominert som årets talent.
– Det er veldig motiverende og det har gjort til at jeg jobber enda mer. Jeg har aldri jobbet så mye som gjør nå. Jeg gleder meg veldig, sier han.
De andre to kandidatene er midtbanespiller Andreas Rædergård Schjelderup (15) fra Bodø/Glimt og angriper Marius Berg Fossum (15) fra Stabæk.
Det er TV 2 som sammen med NFF og Equinor Morgendagens Helter kårer årets talent i 2019, hvor arenaen er U15. Fotballekspertene Brede Hangeland og Jesper Mathisen har plukket ut kandidatene.
I fjor var TILs Bryan Fiabema nominert i kåringen «årets talent».",672
"Her kommer steinraset mot byggefeltet
Stort steinras i Luster Video: 2211-tipser
Fredag formiddag klokken 09.34 var Leiv Ravnestad i ferd med å kjøre ut bedriftspakker i Gaupne, da postmannen oppdaget steinraset som kom nedover fjellsiden. Han fant frem mobilen og begynte å filme.
– Steinene så ganske store ut, men ble mindre og mindre etter hvert som de traff bakken flere ganger, forteller Ravnestad.
– Ble du redd?
– Ikke for min egen del, men jeg ble bekymret for at steinene skulle treffe husene. Støvskyen lå der ganske lenge, i alle fall fem til ti minutter etterpå, sier postmannen.
Raset gikk i nærheten av et boligfelt i Røslebakkane. En steinblokk på omtrent 200 kubikk løsnet fra berget, og dundret ned i bakkant av bebyggelsen.
– Dette er et område der det jevnlig går ras, men nå er det lenge siden sist, sier ordfører i Luster kommune, Ivar Kvalen.
Ingen personer eller bebyggelse kom til skade etter raset, men en høyspentledning ble kuttet av steinmassen som raste ut fra berget.
– Det er et landbruksområde nedenfor berget, og en liten del av en bringebæråker er skadet, men dette er ikke veldig dramatisk sier Kvalen.
Trodde først det var brann
Ordføreren satt på kontoret sitt da raset gikk fredag morgen.
– Jeg merket først at strømmen gikk, også hørte vi dundringen og så en stor grå sky som bredte seg over sentrum. Først så det ut som en brann, men det var bare steinstøv, sier ordføreren.
Sentrum av Gaupne var uten strøm i omtrent én time før de fikk koblet på strøm gjennom andre ledninger.
– Nå må kraftselskapet gjøre noen risikovurderinger, og rette opp skaden på den kuttede høyspentledningen, sier Kvalen.
Ordføreren forteller at hendelsen så dramatisk ut på nært hold, men at alt etter forholdene har gått bra.
– Folk som bor i Gaupne er vant til at det kommer stein fra berget. Det ristet nok godt i husene, men det er tøffe folk som bor her, sier han.
Høyr vekas BT20-podkast
På berre 20 minutt oppdaterer Ingvild Nave deg på dei viktigaste sakene for oss på Vestlandet.
Høyr episodane her",654
"Norsk rallyprofil i livsfarlig nestenulykke: – Verste marerittet man kan oppleve
FOTO: LEHTIKUVA / REUTERS Mads Østberg er sjokkert etter nestenulykken.
Mads Østberg (t.h.) feirer en podiumplass tidligere i år.
Den norske rallyføreren konkurrerer i disse dager under VM-runden i Tyskland. På en av fredagens etapper klarte han så vidt å unngå en ulykke.
Det var VG som omtalte saken først.
Da Østberg kjørte i full fart, falt plutselig en tilskuer ned på veien fra en høyde. Da måtte nordmannen svinge unna i all hast for å unngå å kjøre på personen.
– Det var på et raskt veistrekk. Heldigvis for meg, og heldigvis for ham, klarte vi å unngå en ulykke. Det var bra, sier Østberg i en video han selv har publisert på sin Twitter-profil.
Der deler han samtidig en video av hendelsen. Der kan man se nordmannen svinge unna tilskueren i siste liten.
This man had a lucky escape. At the point where he fell, I was flat out over a high speed jump at approximately 150km/h! He fell into the raceline, but luckily I reacted quickly and avoided a fatal accident. ⚠PLEASE STAY SAFE!⚠
📸Vincent Petit pic.twitter.com/svjB65gDjj
— Mads Østberg (@MadsOstberg) August 23, 2019
Kjørte i 150 km/t
Hendelsen skjedde på et flatt veistrekk. Da holder rallyførerne en fart opp mot det maksimale.
– I dag opplevde jeg det verste marerittet en rallyfører kan oppleve, skriver Østberg på Twitter, og legger til:
– Jeg hadde en fart på 150 km/t. Han falt ned på veien, men heldigvis reagerte jeg raskt og unngikk en dødsulykke.
Til Autosport opplyser nordmannen at han trolig kun var én meter unna å treffe tilskueren.
FREDRIK KARLSSON / BILDBYRÅN
Ble påvirket av hendelsen
Etter 12 fartsetapper ligger Østberg på 13. plass. VM-runden i Tyskland avsluttes søndag.
Nordmannen innrømmer at hendelsen har påvirket kjøringen hans.
– Det var en sjokkerende opplevelse. Det forstyrrer deg når du kjører. Jeg tenkte på det resten av etappen. Hvor mye det påvirket meg, vet jeg ikke. Det gjorde meg ikke raskere uansett, sier han til Autosport.
Han legger til at han aldri har opplevd noe lignende. I 2012 vant Østberg sitt hittil eneste VM-løp.",640
"Nei til salg av Telenor. Se lista over statlige selskaper som fortsatt er til salgs
Regjeringen har siden 2015 hatt fullmakt til å kunne redusere statens eierskap i Telenor ASA fra 53,97 til 34 prosent, men nå har næringsminister Torbjørn Røe Isaksen fjernet selskapet fra salgslista.
Av Helge Rønning Birkelund/FriFagbevegelse og NTB
Regjeringen ser ikke behov for å selge seg videre ned i Telenor. Dermed ber den ikke om forlengelse av fullmakten til å gjøre dette.
Det kommer fram i forbindelse med framleggingen av eierskapsmeldingen fredag.
Regjeringen har siden 2015 hatt fullmakt til å kunne redusere statens eierskap i Telenor ASA fra 53,97 til 34 prosent.
Helhetlig vurdering
– Fullmakten har vært ubenyttet, og regjeringen ser etter en helhetlig vurdering ikke behov for å forlenge den, sier næringsminister Torbjørn Røe Isaksen (H).
Ved eventuelle forslag om industrielle transaksjoner som kan innebære en reduksjon av statens eierandel i Telenor, vil regjeringen vurdere dette på vanlig måte og eventuelt forelegge saken for Stortinget, heter det.
Meldingen om at Telenor ikke er til salgs lenger blir tatt godt imot hos Senterpartiet.
– Det er bra at regjeringen snur i spørsmålet om å selge seg ned i Telenor. Det er i tråd med Senterpartiets krav. Det er uheldig at et av våre største selskaper i årevis har stått på en statlig salgsliste. Det er ikke bra at den største eieren i så lang tid har signalisert et ønske om å selge seg ned, sier næringspolitisk talsperson Geir Pollestad (Sp) til FriFagbevegelse.
Begrunnelsen for eierskapet i Telenor er å opprettholde et ledende teknologi- og industriselskap med hovedkontorfunksjoner i Norge. Statens mål som eier er høyest mulig avkastning over tid.
Disse selskapene skal selges
Regjeringen har fullmakter fra Stortinget til å redusere statens eierskap helt eller delvis i teknologiselskap Ambita AS, Baneservice AS, entreprenøren Mesta AS og eiendomsselskapet Entra ASA, og disse videreføres. I Entra er eierskapet allerede redusert gjennom børsnotering og salg av aksjer.
I forbindelse med statsbudsjettet for 2020 ba regjeringen Stortinget om fullmakt til helt eller delvis salg, eventuelt avvikling, av GIEK Kredittforsikring AS.",456
"Tok farvel med Arild Berg: – Han kjempet mange kamper
FOTO: NTB scanpix Arild Berg ble 43 år gammel.
Arild Berg ble begravet fra Bodø Domkirke torsdag.
Gule og svarte blomster fra Bodø/Glimt ved kisten.
Den tidligere fotballspilleren døde lørdag 22. juni, 43 år gammel.
– Vi er mange som er berørt og derfor er det viktig at vi står sammen i dag, sa prostiprest Odd Eidner i en fullsatt domkirke.
Eidner ba alle ta vare på de gode minnene om Arild Berg og framholdt den tidligere fotballspillerens betydning for sine nærmeste, for fotballklubben Bodø/Glimt og for byen Bodø.
– Han stilte alltid opp, om det var mor som skulle ha skyss eller om det var kompiser som trengte bærehjelp, sa Eidner om Berg.
NTB scanpix
– Kjempet mange kamper
Presten la ikke skjul på de mindre lyse sidene ved Bergs liv, blant annet kampen mot rus og sykdom.
– Arild kjempet mange kamper. Men han greide alltid å reise seg og komme tilbake etter hver nedtur. Nå er lyset sluknet, sa Eidner.
Pianist Jan Gunnar Hoff fremførte Terje Nilsens «Kanskje» og «Mjelle».
Tore Meek / NTB scanpix
Talent
Arild Berg var en del av den kanskje mest kjente fotballfamilien i Norge. Sønn av Harald «Dutte» Berg og bror til Ørjan og Runar. Mange som så Arild Berg spille fotball som ung, mener han hadde det aller største talentet av de tre fotballspillende brødrene.
– Vi fikk aldri se hvor god han kunne bli, sa Bodø/Glimts daglige leder Frode Thomassen i begravelsen.
Arild Berg spilte 113 serie- og cupkamper for Bodø-Glimt fra 1993 til 2000 og scoret 24 mål. Berg var plaget av sykdommen ME og hans karriere ble av den grunn kortere enn brødrenes. Han ga seg som toppspiller allerede som 26-åring.
Thomassen trakk fram Bergs egenskaper også utenfor banen og sa at Berg ofte gikk mot strømmen og utfordret vedtatte sannheter.
– Arild tok ny kurs og utfordret det bestående. Arild så etter muligheter til å ta ting ett steg høyere, sa Bodø/Glimts daglige leder.",594
"Etterlengtet etappeseier til Kristoff
Alexander Kristoff (t.h.) vinner spurten lørdag.
Kristoff passerte Edvald Boasson Hagen i siste sving og syklet først i mål foran Alvaro José Hodeg og Kristoffer Halvorsen på den 159,7 kilometer lange etappen fra Skien til Drammen.
Edvald Boasson Hagen, som ledet sammenlagt før lørdagens etappe, endte på fjerdeplass og ligger sekundet bak Kristoff i sammendraget før den siste etappen søndag.
– Den satt litt langt inne, for vi datt litt av i sidevinden her. Vi måtte jobbe, inkludert meg selv, for å komme tilbake. Det var ikke helt bra, men på slutten gjør gutta en god jobb, og jeg fikk en veldig fin inngang, sa Kristoff til TV 2.
Første i årets utgave
– Vi ville være litt langt bakpå i siste sving, og det var vi. Edvald går for en lang en, og jeg får hjulet hans. Jeg føler jeg har god kontroll, men jeg var ikke sikker før jeg krysset linjen. Det var godt å få en seier, sa en fornøyd Kristoff.
– Nå har jeg vært nærme mange dager, så det var godt for hele laget å få en seier her nå.
QuickStep-rytter Remco Evenepoel og Sunwebs Marc Hirschi var lenge i brudd, og mot slutten tråkket hovedfeltet hardt for å ta igjen de to. Alexander Kristoff, som hadde til gode å ta en etappeseier i årets utgave, måtte lenge slite for å komme seg opp til hovedgruppa.
Mestvinnende
Han kom seg opp, og hovedfeltet syklet inn de seige utbryterne med noen få kilometer igjen. Dermed lå det an til massespurt.
Boasson Hagen lå i front og prøvde seg før siste sving, men Kristoff tråkket seg forbi og tok seieren. Dermed tok 31-åringen over ledertrøya.
Det var hans 8. etappeseier i Tour of Norway. Det er like mange som Edvald Boasson Hagen har. Ingen har flere i Tour of Norway.
Årets ritt avsluttes med 175 kilometer fra Gran til Hønefoss søndag.
Regjerende mester er Eduard Prades, mens Boasson Hagen er mestvinnende siden den første utgaven i 2011. Han har gått til topps i rittet tre ganger (2012, 2013, 2017).",444
"Hundrevis av barn døde av meslinger på Madagaskar
Et barn på Filippinene får vaksine mot meslinger. Foto: Bullit Marquez / AP / NTB scanpix
De siste månedene har til sammen 922 mennesker dødd av den farlige sykdommen, de fleste av dem små barn.
En kvinne forteller til Reuters at alle hennes families tre barn er døde. Hun sier at hennes sønn hadde fått den første dosen, men at de ikke hadde råd til å kjøpe den neste dosen på den lokale helseklinikken.
Dosen koster rundt 140 kroner, noe som er dyrt for folk som lever på rundt 2 dollar dagen.
Begge guttens kusiner, som ikke var vaksinert, døde også av meslinger kort etter at gutten var død.
Flest barn død
Trass i at meslingvaksinen er svært effektiv, døde 110.000 mennesker av sykdommen i 2017, ifølge Verdens helseorganisasjon WHO. De fleste var barn under fem år.
Fra 2000 til 2007 meslingvaksinen forhindret drøyt 21 millioner dødsfall verden over, ifølge WHO.
Trass i det spres det feilaktig informasjon som fører til irrasjonell motstand mot vaksinen, og nye utbrudd har dukket opp de siste årene der meslinger var så godt som utryddet, i USA, i Europa og også i Sverige.
På Filippinene ble 8.400 mennesker syke, og 136 barn døde av meslinger i et utbrudd de siste årene som delvis skyldes en kampanje mot vaksiner. Siden det er det innledet et vaksinasjonsprogram fra dør til dør.
To tredeler ikke vaksinert
På Madagaskar må befolkningen håndtere mye større problemer. Landet er et av verdens fattigste, og halvparten av barna er underernærte.
For å få tak i vaksinen må folk gå i timevis, med fare for å bli ranet, til helseklinikker som kanskje er stengt. Et tilleggsproblem er at vaksinen må oppbevares kjølig, og mange familier har ikke kjøleskap.
Problemene fører til at de i stedet tyr til tradisjonelle healere, og barna kommer først på sykehus når situasjonen er blitt kritisk, ifølge Manitra Rakotoarivony i Madagaskars helsedepartement.
To tredeler av barna i landet er ikke vaksinert, og mange har bare fått den første dosen, som hittil har vært gratis. Madagaskar planlegger nå å starte et program for å gi barn begge dosene.",609
"To russere tiltalt for å ha tappet bankkontoer for store summer
Amerikanske myndigheter etterlyser to russiske hackere med bånd til Kreml. (Foto: Samuel Corum/Getty Images/AFP/NTB Scanpix) Etterlyst av FBI. (Foto: Samuel Corum/Getty Images/AFP/NTB Scanpix) Mer...
De to oppgis å være medlemmer av en russisk hackergruppe kjent som «Evil Corp.»
Ifølge USAs justisdepartement har Maksim Jakubets og Igor Turasjev tilknytning til russisk etterretning. De beskrives som hovedmennene bak den globale hackergruppen som anklages for å ha installert skadelig programvare på datamaskiner i flere titall land. Slik skal de ha greid å stjele over 100 millioner dollar fra selskaper, organisasjoner, lokale myndigheter og enkeltpersoner, ifølge anklagene.
USAs finansdepartement opplyser at Jakubets arbeidet for den russiske sikkerhetstjenesten FSB i 2017, og at han hadde i oppgave å jobbe med prosjekter for den russiske staten.
– Personer bosatt i Moskva står bak gruppen. De har årevis av erfaring og godt utviklede tillitsforhold til hverandre, skriver finansdepartementet i en uttalelse om saken torsdag.
Stjal identiteter
Russerne skal ha brukt programvare som stjal innloggingsdata fra både ansatte og kunder i bankene. Dermed fikk de tilgang til systemene og kunne stjele penger, melder CNBC.
Navnet «Evil Corp.» minner om navnet på en gruppe i TV-serien «Mr. Robot».
Over 300 organisasjoner i 43 land skal ha blitt rammet av den skadelige programvaren, samt mange enkeltpersoner. Blant ofrene er en religiøs orden, et skolestyre, et oljeselskap og en våpenprodusent, opplyser amerikanske myndigheter. Gruppen skal fortsatt være aktiv.
Utlover dusør
De to tiltalte russerne er på frifot, og det amerikanske utenriksdepartementet har utlovet en belønning på 5 millioner dollar for informasjon som fører til at Jakubets blir pågrepet og dømt.
– Maksim Jakubets antas å ha vært innblandet i datakriminalitet over en tiårsperiode, sier USAs assisterende riksadvokat Brian Benczkowski.
Han mener programvaren som ble brukt, er noe av den mest ødeleggende som noensinne er blitt brukt til å stjele penger.
– Ofre over hele verden har mistet titalls millioner dollar, fastslår han.",513
"EU advarer: Ingen automatikk i utsettelse
EUs sjefforhandler Michel Barnier under en debatt om Brexit i Brussel onsdag. (Foto: Francisco Seco/ AP Photo)
– For øyeblikket er dette bare et teoretisk spørsmål. Vi har ikke mottatt noen forespørsel om utsettelse, sier EUs sjefforhandler Michel Barnier.
Men i London blir kravene om utsettelse stadig mer høylytte.
Opposisjonen vil ha en garanti fra statsminister Theresa May for at hun ikke vil la Storbritannia krasje ut av EU uten å ha noen avtale på plass.
Samtidig er et vedtaksforslag lagt fram i Underhuset som kan føre til at regjeringen blir tvunget til å søke EU om utsettelse dersom ingen skilsmisseavtale blir godkjent innen utgangen av februar.
Opp til EU
Men det er opp til EU å avgjøre om en slik søknad skal innvilges, påpeker Barnier.
– Dette er noe stats- og regjeringssjefene i EUs 27 øvrige medlemsland må avgjøre, sier han.
Vilkåret er enstemmighet. Dermed har ethvert medlemsland vetorett mot en britisk søknad om å få forhandlingsperioden forlenget.
Barnier forteller at flere av stats- og regjeringssjefene allerede har tatt opp saken med ham. Og det de lurer på, er hva vitsen med en utsettelse skal være.
I tillegg, påpeker han, kan en utsettelse komplisere valget til nytt EU-parlament i slutten av mai. Det skal nemlig velges uten britiske medlemmer.
Krever klarhet
Guy Verhofstadt, leder i EU-parlamentets brexitutvalg, mener det avgjørende spørsmålet er formålet med utsettelsen.
Er det snakk om en forlengelse for å gi britene tilstrekkelig tid til å holde nyvalg eller gjennomføre en ny folkeavstemning, eller fordi det trengs mer tid til å fullføre formalitetene, bør EU går med på det, mener han.
En forlengelse bare for å gi tid til nye forhandlinger mot et ukjent mål, er han derimot langt mer skeptisk til.
– Det vi ikke kan gjøre, er å bevege oss i en retning der det ikke er noen klarhet i det hele tatt om hva som vil skje i Storbritannia, sier Verhofstadt.
En utsettelse som bare forlenger usikkerheten, vil være negativ for både EU og Storbritannia, advarer han.",520
"Ungdomsgjeng dyttet politibetjenter etter bråk på Majorstuen. Fant kniv på 14 år gammel jente.
Politiet fikk søndag flere meldinger om ungdommer som oppførte seg aggressivt overfor forbipasserende på Majorstuen.
«Vi er på stedet etter at flere fornærmede er blitt slått til og spyttet på av en ungdomsgjeng», melder politiet på sin Twitter-konto kort tid før klokken 19.00 søndag kveld.
– Vi får først melding fra to fornærmede jenter mellom 14 og 16 år, som har vært og spist på McDonalds på Majorstuen. På vei ut blir de sparket, spyttet på og slått av to jenter som var sammen med en større gjeng med gutter, opplyser operasjonsleder Line Skott ved Oslo politidistrikt.
#Oslo. Majorstua. Vi er på stedet etter at flere fornærmede har blitt slått til og spyttet på av en ungdomsgjeng. Vi har anholdt flere ungdom, pr nå vet vi ikke om de er innblandet, men de har en adferd mot politiet som tilsier at vi må finne ut av dette.
— OPS Politiet Oslo (@oslopolitiops) April 14, 2019
Kort tid etter fikk politiet en ny melding, denne gangen fra en jente mellom 14 – 16 år, som hadde blitt utsatt for en lignende voldshendelse utenfor Colosseum kino på Majorstuen.
– Da politiet rykker ut, påtreffer vi en ungdomsgjeng med ca. 10 gutter og jenter, utenfor Domino Pizza på Majorstuen. Idet vi skal kontrollere dem, setter de seg opp mot politiet. De har en aggressiv fremtoning, var ufine i språket. To av dem dyttet også politibetjenter. Det ble da tilkalt flere biler, sier Skott til Aftenposten.
– Det er ingenting som tilsier at de fornærmede har tilknytning til ungdommene, opplyser Skott, og legger til at ingen av de fornærmede er fysisk skadet.
– De to guttene som utpekte seg som verst var 13 og 14 år. De er nå kjørt inn, og barnevernet er varslet rutinemessig, sier Skott.
De to jentene er også blitt brakt inn av politiet. Begge er 14 år gamle. På den ene ble det funnet en kniv.
Politiet opplyser at de to jentene er kjenninger av politiet. Alle ungdommene er norske statsborgere.",620
"Ber 1,6 millioner evakuere fra tyfon i Japan
TYFON: Allerede lørdag morgen begynte bølgene å slå inn over bølgebryteren i byen Kiho. I hovedstaden Tokyo forberedte innbyggere og myndigheter seg på den verste stormen på flere tiår. Toru Hanai/AP/NTB scanpix
Mennesker går gjennom oversvømte gater i byen Shizuoka i Japan lørdag morgen. Tyfonen Hagibis er ventet å bli den sterkeste stormen på seks tiår og både myndighetene og befolkningen i Tokyo-området har stålsatt seg i forkant. Kyodo News/AP/ NTB scanpix
Oppdatert i dag 10:02
Tyfonen som var kategorisert «svært kraftig» hadde allerede før den traff land gitt betydelige konsekvenser. Japans Grand Prix i Formel 1 var avlyst. Det samme var flere store rugbykamper og over 1.900 fly var innstilt. Også tog og T-banesystemet var stengt ned i påvente av stormen.
Bilfabrikantene Toyota og Honda hadde stengt sine fabrikker og supermarkeder hadde tomme hyller etter at mange innbyggere hadde sikret seg med forsyninger fredag.
Ventet å treffe lørdag
Hagibis er ventet å treffe Tokyo lørdag kveld med kraftig vind på opptil 60 meter pr. sekund og med ekstreme mengder regn, advarer Japan Meteorological Agency (JMA).
Ifølge varslingssystemet er tyfonen den første til å være i kategorien «svært sterk» som vil treffe fastlandet rundt Tokyo siden systemet ble innført i 1991. Det er ventet en halv meter regn på 24 timer.
– Hagibis er en uvanlig stor storm som er ventet å bringe med seg brutale vinder og voldsomme bølger, uttalte JMA.
En person død
Flere timer før den verste delen av stormen var kommet inn over land ble det første dødsofferet registrert i Chiba, øst for Tokyo. Mannen kjørte en liten lastebil og ble sendt til sykehus etter at han ble funnet, men ble erklært død ved ankomst.
I samme område var strømmen gått flere steder. Chiba ble også rammet av kraftig tyfon i september.
Midt på dagen var 1,64 millioner menneske oppfordret til å evakuere seg fra de områdene som ventelig blir kraftigst berørt. Særlig eldre, handikappede og foreldre med små barn er oppfordret til å forlate områdene tidlig.",648
"Kristoffersen mistet seieren i andre omgang: – Jeg hater å tape mot ham
Henrik Kristoffersen hadde bestetid i førsteomgang i Sveits, men krampa nok nordmannen da verdenscupseieren skulle deles ut. FOTO: STEFAN WERMUTH / X06548
Henrik Kristoffersen sammen med sin overmann: Marcel Hirscher. Marco Tacca / TT NYHETSBYRÅN
– Jeg hater å ligge bak ham nå. Han har 66 verdenscupseiere og jeg 16? Men jeg har 50 pallplasser, så jeg tangerer Kjetil Jansrud i dag og det er deilig. Det er noe å ta med seg, smiler Henrik Kristoffersen til TV 2 etter at han atter en gang har blitt nummer to bak verdens beste alpinist.
– Marcel Hirscher kjørte helt rått, for det var en bra omgang av Henrik. Han er et hode foran resten av oss, slår Leif Kristian Haugen fast overfor samme kanal.
Fikk du med deg denne? Kåret til Norges største alpintalent, men Lucas (18) skulle egentlig bli noe helt annet
Selv sto han i målområdet og ble nummer 11 mens dramaet om førsteplassen utartet seg i lørdagens verdenscup i sveitsiske Adelboden.
Første på fire år?
Der ledet Henrik Kristoffersen rennet etter første omgang og lå an til å ta sin første seier i storslalåm siden Meribel i mars 2015.
Det var bare et problem: Marcel Hirscher var nummer to. Og verdenseneren kjørte en vanvittig andre omgang, knuste konkurrentene og kjørte inn til en tid Kristoffersen ikke kunne matche.
– Jeg hadde så krampe på slutten der, jeg trodde jeg skulle klappe sammen hele veien. Det er vondt å stå akkurat nå, for å være ærlig, sier Krisoffersen til TV 2.
Ledet til siste mellomtid
Nordmannen ledet til siste mellomtid, men kjørte ikke like godt som østerrikeren i mellompartiet og måtte se seg slått med 71 hundredeler.
– Jeg visste ikke at han hadde kjørt bra, så jeg bare smellet bra. Jeg kjørte bra til den siste kanten, men så kjente jeg at jeg var sliten. Jeg tapte alt derfra og ned. Det er en kamp, dette her, sier Kristoffersen og sier til TV 2 at det ikke er umulig å slå østerrikeren.",662
"Bloomberg: Hongkongs leder Carrie Lam vil trekke tilbake omstridt lovforslag
Hongkongs politiske leder Carrie Lam vil trekke tilbake omstridt lovforslag. (Foto: Per Ståle Bugjerde) Demonstranter protesterer på Hong Kong International Airport med et stort flagg med påskriften «Beklager ubeleiligheten. Vi kjemper for fremtiden til landet vårt». (Foto: Kyle Lam/Bloomberg) En demonstrant kaster et egg mot politiet under en antiregjeringens-protest i slutten av august. (Foto: Chris McGrath/Getty Images) En demonstrant knuser vinduet på et tog tilhørende Mass Transit Railway. (Foto: Tyrone Siu/Reuters/NTB Scanpix)
Bloomberg skriver onsdag at Hongkongs politiske leder Carrie Lam formelt vil trekke tilbake det omstridte lovforslaget om å utlevere personer til rettsforfølgelse i Kina.
Lam har kalt inn til et møte senere i dag.
Forslaget har skapt store bekymringer blant innbyggere i Hongkong, som siden juni har svart med massive demonstrasjoner mot den Beijing-vennlige regjeringen. Lovforslaget ble i sommer lagt på is av regjeringen, men det var ikke nok til å stanse protestene.
Bensinbomber, store bål og gummikuler
Demonstrasjonene, og de påfølgende politiaksjonene, har skapt fullstendig kaos i landet, blant annet da demonstrasjoner på Hongkongs flyplass forårsaket full stans i flytrafikken i to dager.
De siste ukene har konflikten tilspisset seg ytterligere. Demonstrantene har kastet bensinbomber og tent store bål i gatene, mens politiet har tatt i bruk tåregass, pepperspray, batonger og gummikuler.
I forrige uke ble tre høytstående aktivister pågrepet i Hongkong, og bekymringen for at Kina vil gripe inn militært økte da det ble sendt nye kinesiske styrker inn til byen.
Urolighetene i byen har også bidratt til et kraftig fall i antall besøkende og turister. De siste ukene har det spredt seg økt bekymring i markedene for at de langvarige demonstrasjonene vil føre til et økonomisk tilbakeslag i millionbyen som er et av Asias største sentrum form finans og næringsliv.
Jubel i aksjemarkedet
Aksjemarkedet jubler tilsynelatende over meldingen fra Carrie Lam. Hongkong-børsen stiger over tre prosent onsdag.
Selskaper som har lidd under de store protestene stiger markant.
Jernbaneoperatøren Mass Transit Railway har vært rammet av flere kanselleringer på grunn av skader på infrastrukturen i landet. Aksjen stiger 5,73 prosent.
Flyselskapet Cathay Pacific stiger 7,21 prosent på børs. Selskapet har vært rammet av den fallende turismen til byen.",512
"Tar et lite steg nærmere løsning i Brasil
Hydro-sjef Svein Richard Brandtzæg overlater sjefsstolen til Hilde Merete Aasheim i mai. Onsdag tok selskapet et lite steg nærmere en løsning på krisen i Brasil. (Foto: Tommy Ellingsen) Bilder fra Hydros aluminaraffineri Alunorte, i Brasil. (Foto: Adrian Øhrn Johansen) Mer...
Hydro-eide Alunorte har nå inngått en avtale med det brasilianske statsadvokat/ombudsmannsembetet Ministério Público om neste steg videre i prosessen for å få gjenåpnet Alunorte – verdens største aluminaraffineri.
Ifølge en melding fra Hydro tirsdag ettermiddag skal det hentes inn uavhengige tekniske eksperter. Ekspertene skal vurdere om to rapporter fra miljømyndighetene Semas og Campina Grande-universitet om at det er trygt å kjøre opp igjen fra halv til full produksjon er i samsvar med reglene og tekniske «parametere».
Hydros Alunorte ble pålagt av brasilianske domstoler å kjøre for halv maskin på anlegget etter oversvømmelser og utslipp. Pålegget kom etter at Ministério Público hadde gått til domstolene.
Nå kan det se ut som det går mot en løsning.
«Dersom tredjepartsvurderingen støtter konklusjonen har Ministério Público forpliktet seg til skriftlig å erklære overfor den føderale domstolen i Belém at de ikke vil motsette seg en løfting av produksjonsembargoen», skriver Hydro.
Hydro eier Alunorte, som er et raffineri av bauksitt til alumina, den viktigste ingrediensen i aluminium. Raffineriet ligger i Barcarena i Pará-delstaten nordøst i Brasil. Belém er hovedstaden i Pará.
April
Ifølge avtalen er det nå bestemt en tidsplan fremover, og vurderingen de tekniske ekspertene skal utføre vil ta minst 30 dager.
«Avtalen inkluderer ikke en tidslinje for avgjørelsen som skal fattes av retten», fastslår Hydro. Det vil avgjøres av dommeren i saken.
Behandlingen i domstolen er berammet startet opp 4. april, der partene er Alunorte og Ministério Público.
«Retten har utnevnt to tekniske eksperter for å bistå retten ved vurderingen av det tekniske relatert til Alunorte-situasjonen. De tekniske ekspertene er gitt 60 dager til å gjennomføre evalueringen. Formaliseringsprosessen for de tekniske ekspertene forventes å ta minst 30 dager», heter det.
Avventer Aasheim
Den tekniske vurderingen av rapportene vil dermed ikke være klar før Hilde Merete Aasheim overtar som Hydro-toppsjef etter Svein Richard Brandtzæg 8. mai.",526
"Se Stjernens skrekkfall: – Har vært litt redd
Videoopptaket av Andreas Stjernens fall i Lahti er sluppet av hopplandslaget. Foto: Tore Meek / NTB scanpix
Det skjer etter at trønderen selv har sett videoklippet av fallet fra prøveomgangen 9. februar. Lenge vegret han seg for å ta en titt.
Det var ikke TV-bilder fra treningen, men landslaget filmet det hele. På trenertribunen snudde landslagstrener Alexander Stöckl og alle hans trenerkolleger seg bort for å slippe å se Stjernens brutale møte med unnarennet.
– Jeg må være ærlig og si at jeg har vært litt redd, det er bra å si det, da vet man det selv i alle fall. Da går det an å jobbe litt med det, sier Stjernen til NRK etter at bildene er delt med omverdenen.
Mandag kveld delte Hopplandslaget videoen på sosiale medier.
Første gang
Veteranen har tidligere sagt til NTB at han var glad for at prøveomgangen ikke ble TV-produsert. Dermed slapp familien hjemme å se skrekkfallet fra sofaen.
– Jeg var såpass heldig at det ikke gikk på TV, så de rakk vel ikke å bli så skremte, sa 30-åringen under VM i Seefeld.
Inntil fallet i Lahti hadde han vært forskånet for stygge rundkast.
– Det er vel første gang, og en gang må være den første. Vi får håpe det blir den siste også, sa Stjernen.
I helgen gjorde Sprova-hopperen det kjent at han legge opp etter Raw Air. Trolig blir karrierens siste konkurransesvev på toppnivå på hjemmebane i Granåsen. Det betyr at han i så fall står over skiflyvningen i Vikersund kommende helg.
Preget
Etter søndagens renn i Holmenkollen innrømmet Stjernen at episoden i Lahti fortsatt preger ham.
– Jeg tror dette preger meg mer nå enn det gjorde tidligere. Etter fallet var jeg ganske målrettet og skulle komme meg i form til VM, og da VM var over gikk lufta litt ut av ballongen. Jeg hoppet ikke på nesten en uke, og da vi begynte igjen her, kjente jeg at jeg ikke var helt der jeg pleier å være mentalt, sa han.
Mandag fikk han en opptur med 136,5 meter og 6.-plass i kvalifiseringen på Lillehammer.
(©NTB)",539
"Bussjåførene vil ha elbilene ut av kollektivfeltet
Elbiler må ha passasjerer om de skal kjøre i kollektivfeltet på E18 i rushtiden, men det er ikke nok, mener Yrkestrafikkforbundet.
Av André Lorentsen
– Vi oppfordrer de rødgrønne partiene som nå skal gå inn i byrådsforhandlinger i Oslo, om å jobbe for å få elbilene ut av kollektivfeltene, slik at kollektivtrafikken inn, ut og gjennom Oslo blir mer effektiv, sier Trond Jensrud, generalsekretær i Yrkestrafikkforbundet.
Han sier forbundet får mange henvendelser fra fortvilte medlemmer i Oslo-området som er lei av å ikke kunne gjøre jobben sin.
– Når det blir så mange elbiler, som det er i Oslo-området nå, så blir det ofte kø i kollektivfeltet. I tillegg bidrar det at elbilene bytter fil, til at bussen må bremse ned eller det kan oppstå farlige situasjoner, sier Jensrud.
For tidlig
Han tror mange passasjerer deler frustrasjonen som bussjåførene føler ved at de aldri kommer fram på den tiden de egentlig skal.
– To elbiler tar opp samme plass som en buss med 50 passasjerer, da gir det seg selv hva som er mest fornuftig å prioritere, fortsetter Jensrud.
Oslos miljøbyråd Lan Marie Berg (MDG) sier alle er enige om at bussene skal fram når de skal. Hun sier de følger utviklingen tett, men mener det er for tidlig å konkludere med et forbud.
– Vi vurderer løpende tiltak for å sikre at bussene kommer fram. Jeg vil også ta dette opp med Statens vegvesen som har ansvaret for riksveiene, for å få oversikt over situasjonen og hva som kan gjøres for at bussene skal komme raskere fram.
Følg Dagsavisen Oslo på Facebook!
– Nei
Generalsekretær Christina Bu i Elbilforeningen synes ikke et generelt forbud er veien å gå.
– Når det blir fullt, finnes det praktiske løsninger for å begrense antallet elbiler. Dette bør avgjøres fra kollektivfelt til kollektivfelt. Der det er plass, bør vi bruke plassen effektivt, både for å redusere køen på veien totalt og for å fremme elbilsatsinga som er viktig for Oslo, sier Bu.",449
"Innbyggerne under Mannen kan flytte hjem – for godt
Et helikopter med geologer fra NVE over området ved Veslemannen fredag formiddag. Har gått flere steinsprang i løpet av natten. Det var i går kveld de første store rasene gikk. Foto: Ørn E. Borgen / NTB scanpix
Etter at geologer hadde undersøkt fjellområdet ved Veslemannen i Rauma i nærmere to timer fredag, blant annet med helikopter, kunngjorde Norges vassdrag- og energidirektorat (NVE) at alle evakuerte kunne flytte hjem.
– Det er først og fremst en gledelig dag for beboerne som har hatt en krevende situasjon i flere år. Nå vil alle som har levd med denne belastningen, få en roligere hverdag uten evakueringer som følge av fare for skred fra Veslemannen, sier NVE-direktør Ketil Lund.
Geologenes konklusjon er at det ikke er sannsynlig med flere store skred fra dette fjellpartiet.
Store mengder
Det etterlengtede raset startet torsdag med en rekke større og mindre skred fra fjellpartiet, før det kraftigste skredet gikk ved 21-tiden. Mellom klokken 23 torsdag kveld til klokken 4.45 fredag morgen ble det registrert ytterligere 24 ras, ifølge en rapport fra Sivilforsvaret.
Seksjonssjef Lars Harald Blikra i NVE antyder at om lag 50.000 kubikkmeter stein har løsnet fra fjellet – omtrent like mye som 20 olympiske svømmebasseng.
Siden 2014 har folk i området vært nødt til å evakuere hjemmene sine 16 ganger. I tillegg har togtrafikken på Rauma-banen vært innstilt en rekke ganger, og i fjor måtte all godstrafikk flyttes over på vei på grunn av alle forstyrrelsene.
Stor betydning
Veslemannens fall vil få stor betydning for Rauma-samfunnet, mener ordfører Lars Olav Hustad (H).
– Jeg har stor tro på at godstrafikken nå vil komme på sporet igjen, bokstavelig talt, sier Hustad til NTB.
Ordføreren har ikke tall på hvor mange ganger Mannen og Veslemannen har vært tema på møter i kommunen eller hvor mange ganger han har sittet i telefonen med NVE og geologene.
– Jeg tør ikke tenke på hvor mange timer vi har lagt ned i dette. Men det viktigste nå er at folk kan flytte tilbake, sier Hustad.",664
"En drept, åtte såret i knivangrep i Frankrike
Journalister i arbeid ved metrostasjonen i Villeurbanne ved Lyon som politiet har sperret av etter et knivangrep. Foto: Nicolas Vaux-Montagny / AP / NTB scanpix
Angrepet skjedde lørdag ved metrostasjonen Laurent-Bonnevay i Villeurbanne, en forstad til Lyon. Tilstanden for tre av de sårede er alvorlig, ifølge politiet.
Politiet har arrestert den antatte gjerningsmannen og siktet ham for drap og drapsforsøk. En kilde i politiet sier at han er asylsøker fra Afghanistan.
– Bare én gjerningsmann
De første meldingene gikk ut på at det var to gjerningsmenn, og at politiet jaktet på én mann til. Men senere har politiet sagt at det bare var én gjerningsmann i angrepet, som fant sted halv fem-tiden lørdag ettermiddag ved et busstopp utenfor metrostasjonen.
Angrepet kan være terrorrelatert, sier kilden, men politiet er foreløpig mer tilbøyelig til å mene at det dreier seg om mental ustabilitet. Det er ikke klart om mannen som ble drept, kjente angriperne.
En journalist på stedet så at et lik i en likpose ble lagt i en ambulanse, og blodspor på bakken ved stasjonen, som politiet har sperret av, mens en ung jente med blodig bluse forteller at en mann plutselig begynte å slå ut i alle retninger med en kniv.
Høy beredskap
Hun sier at en kvinne ble liggende livløs på bakken uten at noen hjalp henne, og at hun etter hvert greide å få henne inn på en buss som kjørte bort med henne.
Det nasjonale sikkerhetspolitiet er ikke bedt om å ta del i granskingen, som det lokale politiet foreløpig tar seg av.
Det er høy beredskap mot terror i Frankrike etter flere svært dødelige angrep de siste årene i Paris og Nice. Lyon har imidlertid sluppet lettere fra terroren, inntil 14 mennesker ble lettere skadd da en bombe gikk av ved et bakeri i byen i mai i fjor.",612
"Mer T-banekaos enn ventet
SISTE: T-banetrafikken var i gang igjen på østkanten ved 08.30-tiden søndag. Det innebærer at det ikke er andre avvik enn planlagt buss for bane mellom Tøyen og Brynseng.
T-banepassasjerene hadde belaget seg på buss for bane mellom Brynseng og Tøyen fra lørdag morgen. Dette på grunn av planlagt vedlikehold, men må nøye seg med enda mer busskjøring på grunn av en avsporing ved Helsfyr T-banestasjon ved 21.30-tiden lørdag.
Fakta: Slik påvirker T-banearbeidet deg
Fra lørdag 3. til søndag 18. august skal Sporveien utføre arbeid i tunnelene mellom Tøyen og Brynseng. Det betyr endringer for T-banelinjene 1, 2, 3 og 4.
T-banen vestfra vil snu på Tøyen, mens den østfra vil snu på Brynseng. T-banestasjonene på Ensjø og Helsfyr betjenes ikke i denne perioden.
Busslinje 95 kjører mellom Brynseng og Tøyen i hele perioden.
Bussene stopper ved disse holdeplassene:
Brynseng T (snuplassen ved stasjonen)
Helsfyr T (kun retning Tøyen, midlertidig holdeplass på broen over E6)
Fyrstikktorget (kun retning Brynseng, som linje 21 i Grenseveien)
Ensjø (som linje 5N i Ensjøveien)
Tøyen (som linje 20 i Kjølberggata)
For mer informasjon: Sjekk Ruters nettsider.
Det er søndag morgen buss for bane også mellom Tveita og Tøyen. Dette rammer passasjerene på linje to til Ellingsrudåsen.
Passasjerer på linje 3 til Mortensrud må gå av på Hellerud T-banestasjon og ta buss for bane derfra.
Linje 4 fra Bergkrystallen var innstilt fra Høyenhall til Brynseng i begge retninger søndag morgen, men kunne gå igjen ved 07.30-tiden.
– Det er skader på en strømskinne på grunn av avsporingen. Vi jobber nå for å reparere feilen og regner med at dette blir gjort innen en time, sier Thomas Ege, pressevakt i Sporveien ved 07.45-tiden.
Han kan fortelle at det er satt opp taxier i tillegg til busser for å frakte passasjerer. Det at problemene kommer på toppen av planlagt stopp mellom Tøyen og Brynseng, er ingen ideell situasjon.
– Det er ingen ideell situasjon for oss. Vi jobber på spreng for å få i gang trafikken igjen, sier Ege.
Ved 08.30-tiden var T-banetrafikken i gang igjen som planlagt.",614
"– Jeg har vunnet gullbilletten! Nå skal vi hale opp fisk.
– Jeg har vunnet gullbilletten! Nå skal vi hale opp fisk. I barnehagen visste Hans Jørgen Kjenes at han ville til sjøs. 16 år gammel flyttet han alene til Austevoll for å bli fisker. Her går drømmen i oppfyllelse.
FANGST: Trålposen hales om bord i «Haraldson» med fin fangst.
BIFANGST: Trålerne fanger også annen fisk enn det de primært fisker etter. Dette kalles bifangst, og den kan bestå av breiflabb, kveite og annen flyndrefisk.
PAKKER FOR NORDSJØEN: I fjor kjøpte Hans Jørgen Kjenes og samboeren Ingrid Amelia Floen Utbjoe enebolig på Toppe i Åsane. Han må raskt innom huset for å pakke til Nordsjøen.
KLAR FOR EGERSUND: Hans Jørgen Kjenes pakker bilen for å kjøre til Egersund og jobben som styrmann.
FISKERENS FERGETUR: Med ferge over fra Halhjem til Sandvikvåg.
SJARKEN: På fritiden fisker Hans Jørgen Kjenes med sin egen sjark. I vinter var han på lofotfiske, men vanligvis ligger båten i Austevoll.
NATT PÅ STORD: Hans Jørgen Kjenes trenger mer diesel.
OVER BOKNAFJORDEN: – På «Haraldson» gjelder det å finne fisken, sier Hans Jørgen Kjenes.
I EGERSUND: Hans Jørgen Kjenes hopper om bord i «Haraldson»
NOEN HJEMME?: Tråleren «Haraldson» er i Nordsjøen og fisker mellom to og fire dager i strekk, før den går til land og leverer fisk.
TAKK FOR HJELPEN: Hans Jørgen Kjenes og Espen Fondenes Nilsen er kamerater fra Bergen og skippere på hver sin fiskebåt med base i Egersund og Austevoll.
PÅ DEKK: Espen Fondenes Nilsen og Hans Jørgen Kjenes ser til at tråleren er klar til å fiske.
PÅ PLASS: – Velkommen. Det er de unge vi satser på, sier kaptein Frank Midtbø (60) i midten. Hans Jørgen Kjenes og Espen Fondenes Nilsen står på hver sin side av mannen de omtaler som en legende i fiskermiljøet.
PÅ STYRMANNSSTOLEN: Hans Jørgen Kjenes er klar for Nordsjøen.
HÅPER PÅ FANGST: Hans Jørgen Kjenes og Tore Torgersen i fiskemottaket Fonn Egersund AS. Torgersen håper på store fangster fra Nordsjøen.
Klokken er 02 om natten i fiskerihavnen Egersund, og Hans Jørgen Kjenes har dårlig tid.
24-åringen fra Flaktveit i Åsane har nådd målet han har drømt om i mange år.",642
"Realiteter, ikke skremsler
Nei til EUs leder, Kathrine Kleveland, hevder i DN 1. juli at EØS-tilhengerne driver med skremsler når det advares mot å erstatte EØS-avtalen med handelsavtalen fra 1971. Den ga jo tollfrihet på industrivarer. At det er en fullstendig utdatert handelsavtale, affiserer ikke EØS-motstanderne. Det er en grunn til at Efta arbeider for å oppdatere sin eksisterende handelsavtaler, selv de som ble inngått etter århundreskiftet. Det er fordi de ikke er tilpasset dagens handelsmønstre og innhold hvor blant annet tjenester utgjør en stadig større andel.
Kleveland hevder endog at siden vi følger EUs regelverk når vi går ut av EØS, kan vi bare fortsette med det, så trengs ingen grensekontroll. Det illustrerer at Nei til EU ikke ser forskjellen på EØS-avtalen og en handelsavtale. EØS-avtalen gjør Norge til medlem i det indre marked. Dermed blir dette markedet som et hjemmemarked å regne for norsk eksportindustri, både for varer og tjenester.
Det er ikke nok å følge kvalitetskravene i det indre marked, det må kontrolleres. I EØS skjer den kontrollen gjennom Esa (og kommisjonen for EU-medlemmene). For tredjeland blir det grensekontroll.
Det norske eksportbedrifter i tillegg mister ved å bytte ut EØS med en handelsavtale, er den trygghet det gir å konkurrere innenfor samme regelverk og tilgangen til det store offentlige innkjøpsmarkedet i EU, på like vilkår. Et overvåkningsorgan og en domstol å gå til, om man blir diskriminert. Mener Kleveland dette ikke betyr noe?
I tillegg gjør EØS-avtalen oss nordmenn i praksis til EU-borgere med de rettigheter det gir til arbeid og bosetting i alle våre europeiske naboland. Titusenvis benytter den muligheten og med den beskyttelse EØS-avtalen gir mot diskriminering på grunn lag av nasjonalitet. Hvorfor vil Nei til EU ta fra folk denne muligheten?
Dessuten vil Schengen-avtalens passfrihet og andre fordeler gå fløyten, siden vi ikke lenger er innenfor det indre marked og derved ikke lenger en del av den frie bevegelsen som vi har nytt godt av i Norden siden 1950-årene.
Det å skulle erstatte EØS-avtalen med en handelsavtale, handler lite om toll. Først og fremst handler det om alt dette andre.",525
"Reddet håndballgutta fra tap i siste sekund
Kristian Sæverås reddet Norge til uavgjort mot Danmark lørdag.
Av Espen Hartvig
AALBORG: Det gjorde Sæverås på sin hjemmebane i Aalborg. Der spiller han til daglig klubbhåndball.
I straffekastkonkurransen som til slutt skilte lagene tapte imidlertid Norge 4-2.
Danskene kom opp på uavgjort 28-28 noen minutter før slutt etter å ha ligget etter så godt som hele veien.
Norges landslagssjef Cristian Berge var irritert på dommerne mot slutten. Han mente at danskene fikk ballen uten grunn 20 sekunder før slutt.
Dette var det første møtet mellom lagene etter VM tidligere i år. Der vant danskene både i gruppespill og finale (31-22).
Jøndal i målform
Magnus Jøndal scoret sju mål (fem straffer) før pause da Norge sikret seg en ledelse på 19-15. Danskene hadde elendig keeperspill den første halvtimen.
Jøndal scoret viktige mål også etter pause. Norge ledet med fem mål litt inn i andreomgangen, men det jevnet seg ut.
Harald Reinkind la inn en bra søknad for en plass i EM-troppen. Han kjemper i en posisjon (høyre bakspiller) der Norge er best besatt av alle lag i verden. Ved siden av Reinkind kan Eivind Tangen, Kent Robin Tønnesen og Magnus Abelvik Rød spille der.
Norges landslagssjef Christian Berge lot to-tre mindre meritterte spillere være mye på banen midtveis i 2.-omgangen. Så «toppet» han laget mot slutten.
Redusert
Danmarks superkeeper Niklas Landin spilte den siste halvtimen. Han var ikke spektakulær, men reddet nok til at Danmark kom for fullt med i kampen.
Begge lag manglet flere av sine store navn. Danskenes Mikkel Hansen er fortsatt ute av spill på grunn en hodeskade. Hos Norge var Sander Sagosen, Rød og Tønnessen blant dem som ikke spilte.
Frankrike vant turneringen foran Spania. Finalen ble avgjort på straffekast etter 31-31 ved ordinær tid.
Landslaget samles neste gang rett over nyttår. Så venter en turnering i Frankrike før EM-start på hjemmebane i Trondheim 10. januar mot Bosnia-Hercegovina. Med i gruppen er også Frankrike og Portugal.
Landslagsturnering håndball menn i Aalborg, Danmark, lørdag:
Finale:
Frankrike – Spania 31-31, 5-4 på straffer.
Kamp om tredjeplassen:
Norge – Danmark 29-29, 2-4 på straffer.",478
"Harme i Spania over frifinnelse for voldtekt av tenåringsjente
Mennene ble i en domstol i Barcelona frifunnet for voldtekt, men dømt til fengsel for seksuelt misbruk.
Den 14 år gamle jenta var ifølge retten så full at hun var i bevisstløs tilstand under overgrepet. Retten mener derfor at mennene ikke måtte bruke makt eller vold, og dermed ikke kan dømmes for voldtekt.
Ifølge spansk lov kan en lovovertredelse kun sees på som voldtekt eller seksuelt overgrep om det brukes fysisk vold eller trusler, skriver BBC.
– Skandale
Domstolens kjennelse vekker sinne og oppgitthet i Spania. Barcelonas ordfører Ada Colau fordømmer kjennelsen og kaller den skandaløs.
– Jeg er ikke dommer og jeg vet ikke hvor mange år i fengsel de fortjener. Men jeg vet at dette ikke er misbruk, dette er voldtekt, skriver hun på Twitter.
En rekke kvinnegrupper og juridiske eksperter krever nå at straffeloven endres.
– Problemet er ikke dommen, men straffeloven i seg selv, sier Montserrat Comas i advokatgruppen Jurister for demokrati i Catalonia.
Skjerpet straff i annen sak
Til tross for at de fem mennene ble frifunnet for voldtekt, ble likevel dømt til mellom ti og tolv års fengsel. Hadde de blitt dømt for grovt overgrep eller voldtekt ville en dom vært på mellom 15 og 20 år.
Avgjørelsen i kommer til tross for at Spanias Høyesterett i juni i år skjerpet straffen for fem menn til 15 års fengsel for gjengvoldtekt av en 18 år gammel kvinne.
Heller ikke der mente retten at det ble brukt vold, men Høyesterett konkluderte med at offeret befant seg i en overgrepssituasjon som førte til at hun underkastet seg.
Norsk lov
Spanias statsminister utnevnte i fjor et panel som skal gå gjennom landets voldtektslov.
Norsk voldtektslov omfatter blant annet seksuell omgang med noen som er bevisstløs, sover eller er så full at de ikke er i stand til å vise at de ikke har lyst.",573
"Reiste til Åre med forventninger om medalje. Slik forklarer Kilde VM-nedturen
Aleksander Aamodt Kilde måtte konstatere at fredagens storslalåmrenn ble nok en skuffelse. Foto: DANIEL STILLER / BILDBYRÅN
ÅRE/OSLO: Aleksander Aamodt Kilde hadde knapt satt utfor i storslalåmløypen før det gikk galt, i det som var hans siste medaljemulighet i VM.
Kilde kjørte ut allerede før TV-sendingen fikk fokusert på løpet hans.
– Det er en oppsummering av VM det der. Det gikk ikke helt etter planen, sa Kilde etterpå.
Dermed reiser han hjem fra mesterskapet med en 24.-plass, 8.-plass, og 22.-plass, i tillegg til nedturen i storslalåmrennet.
– Har gjort feil i alle omgangene
Før mesterskapet forventet Kilde å kjempe om helt andre plasseringer enn det. Han var på pallen i utforrennet i Wengen, som ble kjørt så sent som 19. januar.
Han var klar etter fredagens renn: Forventningen før VM var medalje.
Men i Åre har ting, som han selv sa etter storslalåmrennet, «ikke gått etter planen».
– Jeg tar med meg lite fra VM. En 8.-plass og en rask utfordel i kombinasjonen. Jeg vet at farten er der og tar med meg erfaringen herfra.
Kilde fortalte at løypen i Åre har vært utfordrende.
– Gjør du én liten feil, så er du langt bak. Jeg har gjort feil i alle omgangene. Grunnen til det vet jeg ikke. Jeg vil kanskje litt for mye.
Må lære
26-åringen har stadig forbedret seg de siste årene, men han mener prestasjonene i VM var et steg tilbake mot gamle synder.
– Det ble litt som for tre år siden. Da kjørte jeg raskt i partier, men ødela renn på feil. Det gjorde jeg nå i VM også. Jeg må lære av det.
– Jeg vet at jeg er rask, så fort jeg holder antall feil nede, la han til.
Nå venter nye oppgaver i verdenscupen for bærumsutøveren.
– Det er kjipt å ikke ta med seg noe herfra, men jeg har levert resultater i år. Jeg får fokusere på det, istedenfor at det gikk dårlig her. Alt i alt er jeg fornøyd med hvordan det har gått de siste månedene.",566
"Frp-tillitsvalgt i Rogaland siktet for voldtekt
Ifølge Stavanger Aftenblad skal overgrepet ha skjedd på hotell Scandic Maritim i Haugesund sist helg. Mannen ble onsdag anmeldt for voldtekt. Både mannen og kvinnen er i 20-årene.
– Jeg kan bekrefte at jeg ble informert søndag morgen om at det hadde skjedd en uønsket hendelse natt til søndag, sier leder Bente Thorsen i Rogaland Frp til avisen.
Etter å ha snakket med de involverte, anbefalte hun at saken ble anmeldt.
Fjernet fra alle verv
Hun opplyser at den anmeldte er fratatt alle verv i partiet og også strøket fra valglistene inntil videre. Hva som videre skjer, er avhengig av hva politiets etterforskning viser.
Politiadvokat Stian Eskeland i Sørvest politidistrikt bekrefter i en pressemelding at mannen ble anmeldt onsdag. Han opplyser at han ikke ble pågrepet før fredag ettersom han har vært på reise.
– Vi mottok anmeldelsen onsdag. Mistenkte ble pågrepet fredag, og fikk da status som siktet. Siktede skal avhøres i løpet av dagen, opplyser Eskeland.
– Hun har det tøft
Kvinnens bistandsadvokat, Helene Haugland, forteller til VG at hennes klient har det vanskelig.
– Hun har det tøft, og det er vanskelig for henne, men hun blir godt ivaretatt av partiet og kontaktpersonen hun har der, forteller Haugland.
Hun opplyser at fornærmede og siktede er partifeller.
– Det er viktig at hun får ro, og at politiet får etterforsket saken skikkelig, sier bistandsadvokaten.
Varetekt ikke avgjort
Politiet etterforsker nå saken taktisk og teknisk.
– Vi er veldig tidlig i etterforskningsfasen, og vi undersøker nå hva som er skjedd. Vi har foretatt avhør av fornærmede, samt flere vitneavhør. Utover dette kan vi ikke si mer på nåværende tidspunkt, sier politiadvokat Stian Eskeland.
Politiet har ikke tatt stilling til om mannen skal varetektsfengsles.
Ledelsen i Frp sentralt ønsker ikke å kommentere hendelsen overfor NTB. Statssekretær Atle Simonsen (Frp) henviser i en tekstmelding til at det er Thorsen som kommenterer saken.",652
"Isabelle Eriksen (22) og Erik Sæter (22) avslører at de er kjærester
KJÆRESTER: Isabelle Eriksen og Erik Sæter offentliggjorde forholdet sitt lørdag. Foto: Privat
I en YouTube-video avslører Isabelle Eriksen og Erik Sæter at de er kjærester. Til VG forteller de at de har datet i flere måneder, men at de nå nylig bestemte seg for at det var dem to.
– Det har ikke kommet ut før nå fordi jeg var litt skeptisk og redd. Det er ganske mange offentlige forhold som folk kritiserer og skal ha en mening om, og ikke minst ødelegge, sier Eriksen.
Hun forteller også at det var langt fra kjærlighet ved første blikk da de møttes første gang i januar.
– Da likte jeg han ikke i det hele tatt, det første han gjorde var å dytte meg, sier hun lattermildt.
les også
Erik Anders Sæter ute av «Farmen kjendis»: – Synd at TV 2 har klippet meg på den måten
Noen måneder senere var imidlertid tonen en annen, og den siste tiden har de tilbrakt mye tid sammen.
– Det er jo litt krevende å være offentlige personer, så det er best å være sikker før man gjør noe. Nå er vi sikre. Vi har tilbrakt mye tid sammen før vi ble kjærester også, for å la hverandre å kjenner, sier Sæter.
Eriksen beskriver ham som en snill person og ikke dømmer henne.
– Han er veldig støttende, sier hun.
les også
«25 under 25»: Erik Sæter svarer på forbilde-kritikken
Sæter forteller at utseende hennes var det første han ble tiltrukket av, før han ble kjent med henne.
– Hun klarer alltid å se det positive i ting, og hater drama. Jeg er helt motsatt. Hun får frem det beste i meg. Jeg trenger en som har litt styr på meg, og det har hun, hun er naturlig veldig sterk. Også er hun omsorgsfull, sier han.
Begge ble kjent gjennom realityprogrammet «Paradise Hotel», men i ulike sesonger. Sæter har også deltatt i «Farmen kjendis».",688
"Firkantet avslag
Tromsø kommunes ruspolitiske handlingsplan har behov for en oppdatering. Illustrasjonsfoto: Colourbox
Restauranten Egon har nok en gang fått blankt nei på sin søknad om skjenkebevilling på en nyetablert restaurant på Jekta storsenter.
Der hadde Egon, ifølge restaurantkjeden selv, sett for seg en investering på 35 millioner kroner i tillegg til 30 nye arbeidsplasser.
Egon hadde ifølge søknaden planlagt sin restaurant i randsonen av senteret, slik at eksponering for alkohol ville blitt minimal. I tillegg hadde man lagt opp til en egen inngang slik at folk kunne gå på restauranten i helgene - utenfor senterets åpningstider, som et tilbud til folk i bydelen rundt Jekta.
Alt dette går Tromsø nå glipp av. Vi er helt enige med Høyres Erlend Svardal Bøe, som viser til at dette er inkonsekvent. Det er slik at det også i sentrum foregår skjenking med barn og barnefamilier i nærheten.
Og i havneterminalen er det gitt tillatelse til en restaurant med skjenkebevilling, lokalisert sammen med en rekke butikker. Dermed kan flertallet formannskapet i Tromsø lett bli mistenkt for forskjellsbehandling.
Og i andre byer er det helt vanlig med skjenkebevilling på kjøpesentere, uten at det har utartet til rene fyllefester i noen av byene som tilbyr dette for publikum.
Flertallet i formannskapet viser til at et kjøpesenter ikke kommer inn under den ruspolitiske handlingsplanen i Tromsø, som sier at man ikke skal gi skjenkebevilling til kjøpesentre.
Men vedtaket i formannskapet fremstår dessverre som både inkonsekvent og næringsfiendtlig, og med en begrunnelse som har gått ut på dato. Det viser at kommunens ruspolitiske handlingsplan har behov for en oppdatering.
Det er selvfølgelig bra og nødvendig med en kontinuerlig refleksjon over alkoholbruk, tilgjengelighet og eksponering for mennesker med rusproblemer.
Men det er lov å trenge gjennom byråkratisk flisespikkeri og bruke hodet, også i skjenkesaker. I dag er Jekta et møtested for mange, på lik linje med sentrum.
De vanskelighetene Egon har støtt på denne gang er en trist sak, og til hinder for næringsutvikling i Tromsø. Man må kunne håpe på større fleksibilitet og velvilje ersom søkeren velger å gjøre nok et forsøk.",680
"Kronen styrker seg umiddelbart etter rentebeslutning
Kronen styrker seg bredt torsdag. (Foto: Mona Pedersen) Valutastrateg Magne Østnor i DNB Markets. (Foto: Gunnar Lier) Mer...
Kronen har styrket seg noe mot de fleste valutaer de siste ukene etter å ha vært særdeles svak gjennom starten av året. Torsdag rykker kronen til på at Norges Bank signaliserer raskere renteoppgang i år enn tidligere anslått:
En euro koster nå 9,60 kroner, mot 9,69 kroner før rentebeslutningen.
En dollar koster 8,43 kroner, mot 8,50 kroner.
Et pund koster 11,11 kroner, mot 11,19 kroner.
– De sier at kronen ikke er noe problem
Kronen hadde allerede styrket seg inn mot rentemøtet etter at den amerikanske sentralbanken onsdag kveld varslet at renten i USA ikke skulle heves i 2019 og gjentok at de skulle trå varsomt frem. Derfor trodde DNB Markets' valutastrateg Magne Østnor at en del av futten var gått ut, men nå plutselig har kronen styrket seg nye ti øre mot euro.
– De er veldig eksplisitte på at de forventer å heve renten i løpet av de neste seks månedene. Det er en rentebane som indikerer at det er en 40 prosent sannsynlighet for at de også hever i desember. Vi har ikke regnet helt på det ennå, så ta det med en klype salt. Men dette er i en tid der alle andre sentralbanker går tilbake på sine lovnader om høyere renter, og så gjør Norges Bank det stikk motsatte, sier Østnor, og fortsetter:
– Man kunne lett tenke seg at det ville påvirket Norges Bank i frykt for en kronestyrking ved å legge opp til så mange rentehevinger, men de gjør faktisk de motsatte. De sier at kronen ikke er noe problem. Med tanke på kronebildet er de veldig avslappet, sier han.
– Er du like avslappet?
– Ja, det er jeg egentlig. Jeg tror ikke det er kronen som vil kunne hindre Norges Bank i å heve renten slik verden er nå, sier han.",502
"FNBs verste fiende
Folkeaksjonen Nei til mer bompenger har fått nasjonalt gjennomslag, og er i ferd med å tiltrekke seg rare elementer. Foto: Lise Åserud, NTB Scanpix
Først etter kommunevalget i september kommer Folkeaksjonen Nei til mer bompenger (FNB) til å avholde landsmøte. Selv om FNB har løftet bompengespørsmålet opp til å bli den viktigste politiske saken før valgkampen, risikerer det ferske partiet å bli sin egen verste fiende. Overgangen fra en Facebook-gruppe via bystyregruppe i Stavanger med tre medlemmer, til å bli et parti på nasjonalt nivå, er sammenlignbar det første Frp-landsmøtet i 1974. På Nøkling pensjonat på Hjelmeland ble det slått fast at partiet virket som en fjøslykt på mye rart som kommer flygende.
I Stavanger framstår FNB som en seriøs bystyregruppe frontet av den hardtarbeidende Frode Myrhol, men i resten av landet flyr det mye rart mot fjøslykten. Der Stavanger-partiets program prøver kunne vært plassert på venstresiden, sliter partilag andre steder med både saker og personer. At FNB er enige om bompengemotstanden er opplagt, men i forsøkene på å være mer enn et ensaksparti surres det i vei. I Bergen – der FNB er største parti – har lokallagsleder Trym Aafløy ifølge Bergens Tidende oppsummert programmet med «det er ingenting som ikke er viktig for oss».
Alvorligere er det at FNB andre steder enn Stavanger trekker til seg personer som poster lenker til artikler med tvil om hvorvidt klimaendringene er menneskeskapte. På Askøy deler en listekandidat propaganda fra antiislamisten Tommy Robinson, mens en annen kandidat har sammenlignet Erna Solberg med Quisling og kalt henne «landsmorder». Slike utskudd kunne ha vært fjernet ved å innføre noe som i hvert fall minner om en partiorganisasjon og et regelverk. Når FNB utad framstår som et parti og blir behandlet som et parti, kan mangelen på disiplin og organisasjon bli FNBs største problem. Derfor kan det fort vise seg å være en stor tabbe når fjøslykten får henge ute så lenge som til partiets første landsmøte i oktober.",462
"Prissmell på populære varer: – Det er et betydelig prishopp
Selv om prisene på mange varer faller, slik Nettavisen Økonomi skrev fredag, er det noen varer som har fått kraftige hopp.
Det viser statistikk hentet av Enhver.no, som gjennomfører Nettavisen Økonomis dagligvarebørs.
- Vi ser at enkelte varer som har gigantvolum, som melk og kjøttdeig, har blitt betydelig dyrere i år, sier Tom H. Ystaas i Enhver.no til Nettavisen Økonomi.
13 prosent dyrere
Kjedenes billigste kjøttdeig kostet 36,90 kroner ved slutten av fjoråret. Den koster nå 39,90 kroner, en oppgang på 8,1 prosent.
Tine Skummet melk kostet 14,90 ved slutten av fjoråret. Den har nå hoppet til 16,90 kroner, en oppgang på 13,4 prosent.
- Det er ganske mye. Det er et betydelig hopp, sier Ystaas.
Prishoppene går imot den generelle utviklingen denne uken, hvor Enhver.no melder om fall i prisene på en rekke varer.
Mer prispress
Ystaas ser tegn til at det er økt prispress i markedet denne uken. Han viser til at flere av kjedene til stadighet gjør småkutt i prisene på en rekke store varer, som Big One Classic og Tine meierismør. Målet er å være hele tiden litt billigere enn konkurrentene.
Før virket det som om kjedene var fornøyde med å være like billigere, men vi ser en endring nå. Selv om kuttene i seg selv er små, kan de over tid ha mye å si for prisen over tid. Du kan si at retningen er forbrukervennlig, sier Ystaas.
- For meg ser det ut som om Kiwi er kjeden presser markedet. De vinner med ti øre på en rekke varer, sier han.
I kåringen kom Rema 1000 på en uvant fjerdeplass, noe Ystaas tror kan skyldes at de ikke følger godt nok med på kutte til konkurrentene.
- Når de andre kjedene kutter noen tiøringer, så kan det virke som om Rema ikke helt følger med, sier han.
Du kan se hele pristesten denne uken her:",682
"Tidligere United-stjerne tar Solskjær i forsvar: – Perfekt match
Robin van Persie mener Ole Gunnar Solskjær må få tid. Foto: Dylan Martinez / Reuters
– Jeg tror det er perfekt match. Det handler bare om at de har vært inne i en tung periode, sier van Persie om Solskjærs United. Foto: Joan Monfort / AP Photo / NTB scanpix
Van Persies scoringer bidro sterkt til Manchester Uniteds så langt siste ligamesterskap i 2012/13-sesongen.
Nå er nederlenderen opptatt av at Ole Gunnar Solskjær må få tid i sjefsstolen på Old Trafford, til tross for den svake sesongavslutningen.
Van Persie mener nordmannen er rett mann for den krevende managerjobben.
– Jeg tror det er perfekt match. Det handler bare om at de har vært inne i en tung periode, sier van Persie til BBC.
– Tidligere var det normalt at en manager fikk tid. Nå til dags er du ute etter å ha tapt seks kamper. Er det løsningen? spør han videre.
Fra klubben
Van Persie mener Solskjærs bakgrunn gir ekstra grunn til å vise tålmodighet med kristiansunderen.
– Gi folk tid, særlig når det er en gutt fra klubben, sier nederlenderen.
Solskjær fikk en drømmestart på tiden som United-manager. Deretter falt poengfangsten dramatisk. Nå står han foran en stor oppryddingsjobb.
– Det er litt morsomt at alle var så positive da han startet opp, laget vant og de klarte mirakelet i mesterligaen mot PSG. Alle ropte «gi den mannen en permanent avtale». Da avtalen var på plass, forsvant litt av flaksen, og deretter har de tapt flere kamper enn de ønsker, sier van Persie.
Må bruke tid
Han tror ikke United-problemene er løst ved å bruke store penger på nye spillere i sommerens overgangsvindu. I stedet tror nederlenderen det er viktig å vise tålmodighet med alle på Old Trafford.
– Tidligere fikk man alltid tid, du kunne gjøre feil, og du kunne lære. Nå får jeg følelsen av at det er lite tid å få. Ideelt sett bør du få tid både som spiller og manager, sier han.
Van Persie spilte for United fra 2012 til 2015. Til Old Trafford kom han fra Arsenal, der han spilte åtte sesonger fra 2004 til 2012.",534
"Dette sier Vegard Forren etter å ha skrevet under ny kontrakt med Molde
FOTO: Molde FK Molde-direktør Øystein Neerland (f.v.), Vegard Forren og Erling Moe.
MOLDE: Mandag signerte Vegard Forren ny kontrakt med Molde Fotballklubb. Den nye avtalen gjelder ut 2021-sesongen. Det bekrefter administrerende direktør Øystein Neerland.
– Dette er en stor dag for meg, forhåpentlig også for fans og klubben også. Vi har noen spennende år foran oss. Vi har bygd opp klubben de siste årene og satt en standard. Ambisjonene vi nå har vil jeg være med på i flere år framover. Jeg har lenge ønsket å være med klubben videre, så i dag er jeg veldig glad, stolt og fornøyd med å få signert for to nye år utover denne sesongen, sier Vegard Forren til moldefk.no.
Den rutinerte midtstopperen har spilt nesten 300 offisielle førstelagskamper for Molde. Forren har lenge sagt at han har ønsket en avtale som gjelder for mer enn ett år.
– Jeg har vært tydelig ovenfor klubben på at jeg har ønsket dette, og vi har hatt veldig gode samtaler. Nå er jeg veldig glad for at vi er enige, det er mye som skal klaffe for klubben og for meg, men vi har hatt en veldig fin dialog gjennom hele prosessen. Jeg har ikke signert for å sitte på sidelinjen, jeg skal være med å bidra for klubben og bli bedre og bedre som fotballspiller, sier Forren.
Han spilte hele kampen da Molde slo Östersund 4 – 1 søndag.
– En ting er å signere nye spillere, men å få med videre de som har bidratt for klubben i mange år har stor betydning. Dette er en signering som jeg tror mange i og rundt klubben vil sette stor pris på. Det er artig at vi får med videre en profil som Vegard. Nå er han med oss i hvertfall ut 2021, og så skal jeg sørge for at han får springe mer enn noe år tidligere, sier Molde-trener Erling Moe.",587
"Henrik Ingebrigtsen opererte sin trøblete tå
Henrik Ingebrigtsen strålende opplagt etter inngrepet på Ullevaal sykehus. Norges Friidrettsforbund
Ut på krykker etter tåoperasjonen. Henrik Ingebrigtsen vil være tilbake i full trening innen noen få uker. Norges Friidrettsforbund
Oppdatert for mindre enn 50 minutter siden
NTB
Det bekrefter Norges Friidrettsforbund i en pressemelding.
Inngrepet ble gjort ved Oslo universitetssykehus.
– Det har vært en skade som herr og fru Hvermansen fint hadde kunnet leve med, men som umuliggjør å kunne satse for fullt på et internasjonalt toppnivå, sier friidrettsforbundets lege Ove Talsnes.
Tidligere i høst antydet pappa og trener Gjert Ingebrigtsen at amputasjon av den aktuelle tåa kunne bli aktuelt.
– På tross av aktiv rådgiving fra sentrale deler av Henrik Ingebrigtsens støtteapparat ble det besluttet å forsøke å adressere årsaken i stedet for å kvitte seg med problemet, sier lege Talsnes muntert.
Les også
Ingebrigtsen sliter med tåskade: Pappa Gjert mener amputasjon er en mulighet
Rehabilitering neste
Ingebrigtsen står nå foran en rehabiliteringsperiode.
– Hvor lenge denne fasen vil vare må vi se nærmere an, men i denne perioden vil han gjennomføre tre daglige treningsøkter med alternativ trening, og vi i det medisinske støtteapparatet i Norges Friidrettsforbund vil følge ham tett opp, sier Talsnes.
Toppidrettssjef i Norges Friidrettsforbund, Erlend Slokvik, er fornøyd med at tåproblemet til en av Norges fremste løperprofiler nå trolig er tilbakelagt.
Han ser fram til at Ingebrigtsen kan satse for fullt fram mot neste års OL i Tokyo.
Les også
Henrik Ingebrigtsen vant prestisjeduell og tok NM-gull
Tok NM-gull
Søndag løp eldstemann av løperbrødrene Ingebrigtsen inn til gull i NM terrengløp i Frognerparken i Oslo. I etterkant gjentok han at den vonde tåa hadde voldt ham bry, og at det nå måtte tas en beslutning på hva som skulle gjøres.
28-åringen har slitt med skaden gjennom store deler av sesongen. Det medførte at han ikke fikk forberedt seg optimalt til VM i Doha. Der løp han seg likevel til finale på 5000 meter sammen med lillebrødrene Filip og Jakob, men kom til kort da medaljene skulle deles ut.
(©NTB)",673
"Mol og Sørum fortsetter å herje. Duoen er klar for EM-semifinale.
Sandvolleyballspillerne Anders Mol (bildet) og Christian Sørum er klar for semifinale i EM. Foto: Pavel Golovkin / TT NYHETSBYRÅN
I kvartfinalen ventet Julius Thole og Clemens Wickler, den tyske duoen som slo Mol og Sørum i VM-semifinalen i sommer. Lørdag var det tid for revansje.
I EM-kvartfinalen vant den norske superduoen to strake sett.
– Det var deilig å få revansje på tyskerne etter VM, sier Christian Sørum til Norges Volleyballforbund etter at semifinalebilletten var sikret.
Lagene fulgte hverandre til 8-8 i det første settet. Da skaffet Mol og Sørum seg sakte, men sikkert den luken de trengte for å dra settet i land. Ledelsen på 12-9 skulle vise seg å være avgjørende for settet.
Tyskerne var på det nærmeste ett poeng bak nordmennene etter dette, men klarte aldri hente nok poeng til å stjele settet fra Mol og Sørum. Settet endte 21-17.
Lite feil
Også i det andre settet fulgte tyskerne de norske gutta i starten, men Mol og Sørum fikk igjen luka de trengte for å kontrollere settet, og dermed kampen, inn. De norske gutta vant settet 21 – 15.
I semifinalen venter Piotr Kantor og Bartosz Losiak fra Polen.
– Det blir en veldig tøff kamp, men vi ser fram til det, sier Mol.
Semifinale og finale spilles søndag.
Regjerende mestre
Mol og Sørum er regjerende europamestre og favoritter til å vinne EM nok en gang.
Den norske duoen har herjet i verdensserien denne sesongen. Mol og Sørum har tre turneringsseire på rad og er rangert som verdens beste par. Nylig vant de sin tiende seier i verdensserien (femstjernersturnering i Wien).
Tidligere i EM har de vunnet 21-14, 20-22, 15 – 12 over Alexander Huber/Christoph Dressler fra Østerrike, 21-13, 21 – 7 over russerne Ruslan Bykanov og Valerij Samodaj og 21-14, 26 – 24 mot den sveitsiske duoen Adrian Heidrich og Mirco Gerson. Torsdag skulle de møtt Martins Plavins og Edgars Tocs, men latvierne trakk seg fra kampen som følge av skade.",558
"Mor og barn omkom i brann i Moria-leiren i Hellas
En mor og hennes barn mistet livet da det begynte å brenne i den omstridte flyktningleiren Moria i Hellas søndag. Foto: AP / NTB scanpix
Gresk politi opplyser til Atens nyhetsbyrå at det var en mor og hennes barn som omkom i brannen i den omstridte leiren.
Kvinnen ble brakt til sykehuset på øya, mens barnets kropp ble overlatt til myndighetene av migrantene i leiren.
Tidligere søndag var det kjent at minst én person hadde mistet livet.
– Situasjonen er anspent. Det er snakk om en død mor og hennes barn. Men vi har ikke greid å bekrefte dette ennå, sier Lesvos-ordfører Stratis Kytelis.
Uklart forløp
Hendelsesforløpet var fortsatt uklart søndag kveld. Men ifølge en uttalelse fra politiet brøt det ut branner på to steder ved 17-tiden søndag, en inne i Moria-leiren og en i en midlertidig leir utenfor, kalt Olivenlunden.
Inne i leiren skal brannen ha spredt seg til seks eller sju av konteinerne som brukes til å huse flyktninger og migranter.
– Vi fant to barn fullstendig forkullet og en død kvinne. Vi ga barna, tullet inn i pledd, til brannmannskapene, sier 15 år gamle Fedouz fra Afghanistan.
Uroligheter
Brannen ble til slutt slukket med hjelp av et fly. Men flere migranter sier til AFP at det bygget seg opp et raseri over at det tok lang tid før brannmannskapene ankom, noe som igjen førte til store uroligheter i leiren. Politiet avfyrte tåregass mot opprørte flyktninger som stormet resepsjonsområdet i Moria-leiren, mens forsterkninger ble fløyet inn fra Aten.
Ifølge nyhetsbyrået AP sier politiet på Lesvos at det var migrantene selv som tente på brannene i protest mot forholdene. Asylsøkerne krever å bli overført til fastlandet.
Ny krise
Moria-leiren, som er bygget for rundt 3.000 personer, huser nå 13.000 flyktninger og migranter.
I 2016 undertegnet tyrkiske myndigheter en avtale med EU om å begrense tallet på flyktninger som tar sjøveien fra Tyrkia til de greske øyer. Men de siste månedene har antall nye ankomster økt jevnt.
Den greske regjeringen opplyser søndag at de mandag skal diskutere en ny asyllov for å håndtere den nye flyktningkrisen.",597
"For tidlig å ha bastante meninger om miljøgata
Bussene må raskere fram i Olav Tryggvasons gate. En evalueringsrapport vil snart gi grunnlag for å vurtdere hvordan trafikken bør organiseres. Foto: Morten Antonsen
Han har fått hele fylkesutvalget bortsett fra Miljøpartiet De Grønne med seg på et slikt vedtak. Vi mener det er forhastet.
Sandvik begrunner vedtaket med at situasjonen i Olav Tryggvasons gate er trafikkfarlig for syklister og viser til en rapport fra AtB. Men rapporten ber om at trafikksikkerheten blir vurdert av eksperter og inneholder ingen konklusjoner. I den siste uttalelsen om prøveprosjektet som AtB skrev i januar, står det riktignok at mange konflikter oppstår når syklister blir blandet med andre grupper trafikanter. AtB vil at sykkelfeltene skal fjernes, men begrunner det ikke med trafikkfare.
Prøveprosjektet har pågått siden juli i fjor. Hvis den nye måten å organisere trafikken på virkelig hadde vært trafikkfarlig, tar vi det for gitt at politiet og de som har ansvar for trafikksikkerheten, hadde grepet inn for lenge siden.
Vi har tidligere støttet prøveprosjektet med miljøgate i Olav Tryggvasons gate. Trondheim må legge til rette for at bussene får god framkommelighet i sentrum og at det blir enklere å gå og sykle. Det er fornuftig å gjennomføre prøveprosjekter for å finne ut hvordan byen kan nå dette målet.
Mye tyder likevel på at prøveprosjektet i Olav Tryggvasons gate ikke er helt vellykket. Blant annet bruker bussene mer tid gjennom gata enn før, mens det motsatte var intensjonen. Blinkende trafikklys og dårlig skilting i gata har også vært et problem. Vi utelukker heller ikke at det kan være like fornuftig å lage sykkelfelt i gater som går parallelt med Olav Tryggvasons gate. Trondheim mangler for øvrig sammenhengende sykkelfelt gjennom byen.
En grundig evaluering av hvordan prøveprosjektet har fungert, blir lagt fram for trondheimspolitikerne om et par uker. Da kan politikerne gjøre seg opp en mening om hvordan trafikken i gata skal organiseres. I motsetning til fylkespolitikerne, som kun har ansvar for kollektivtrafikken, må Trondheims-politikerne tenke mer helhetlig på byens utvikling. Evalueringen som kommer, må tillegges mye større vekt enn et forhastet vedtak i fylkesutvalget.",557
"Rapport: Norge vil tjene mer enn Australia på oljeboring i Australbukta
Equinors planlagte oljeleting i Australbukta er møtt med protester både i Norge og Australia.
Tankesmia anslår at den norske stat kommer til å tjene nær 8,1 milliarder australske dollar, i underkant av 51 milliarder kroner, på Equinors olje- og gassproduksjonen i Australbukta.
Den australske stat vil ha rundt 4,4 milliarder kroner mindre enn dette i skatteinntekter fra produksjonen på feltet, som antas å være drivverdig i 40 år, ifølge rapporten.
Australia Institute, som omtales som en progressiv tankesmie, har lenge markert seg som en uttalt kritiker av Equinors prosjekt i South Australia.
Ikke bra
– Uansett hvordan man ser på dette, så er ikke prosjektet bra for Australia. Utenlandske oljeselskap står i kø for å rykke inn i vårt dyrebare marine miljø, utsette det for risiko og deretter stikke av med størstedelen av overskuddet, sier tankesmias leder Noah Schultz-Byard i en pressemelding.
Samtidig med rapporten fra Australia Institute, krever det australske petroleumstilsynet NOPSEMA nå mer informasjon om de miljømessige sidene ved Equinors planlagte virksomhet i Australbukta.
Equinor har fått tildelt to letelisenser i Australbukta. Planen er å begynne å bore en letebrønn ved årsskiftet 2020/2021, men en miljøplan må først bli godkjent før de kan starte arbeidet.
Le også: Flaut å være norsk i Australia
Nytt krav
NOPSEMA var ikke fornøyd med de første miljøplanen, og i juni fikk Equinor beskjed om å legge fram mer informasjon om hvilken mulig risiko som er knyttet til leteboringen.
En oppdatert miljøplan ble levert i midten av september, men NOPSEMA er fortsatt ikke fornøyd.
om å gjennomføre ytterligere endringer i planen. NOPSEMA etterlyser blant annet mer informasjon om risikoen for utslipp og har gitt selskapet 21 dagers frist til å vurdere dette.
Dette innebærer ikke at miljøplanen som ligger på bordet er avvist, men er en normal del av NOPSEMAs vurdering av slike miljøplaner, understrekes det. (NTB)",487
"Mistet landslagsplassen før sommeren – fredag slo han verdenseliten
FOTO: Jan Kåre Ness / NTB scanpix Håvard Solås Taugbøl kunne løfte staven i jubel etter å ha vunnet spurten i Sandnes.
SANDNES: Da Norges Skiforbund i vår bestemte seg for å legge ned landslagssatsingen for herrerekruttene, gikk det utover de nest beste langrennsløperne i Norge.
Blant dem er Håvard Solås Taugbøl.
Fredag viste 25-åringen at han kan hamle opp med flere av de beste i verden, i alle fall på rulleski. For under 15-kilometeren i Sandnes parkerte han romkamerat og sprintkompis Sindre Bjørnestad Skar, og stakk av med seieren.
– Jeg er egentlig sprinter, så jeg var litt spent på å spurte sånn etter 15 kilometer, sier Taugbøl.
Kvisle forsøkte seg
De første syv rundene av det 15 kilometer lange rulleskiløpet gikk i samlet tropp, men med ti runder igjen fikk Erland Kvisle en luke til de andre og han sparte ikke på kruttet.
23-åringen peiset på, og to runder senere hadde han fått en luke på 8,3 sekunder.
At en Asker-løper skulle sette an tonen i Sandnes, var ikke populært blant de lokale løperne. Seks runder før slutt giret Sindre Folkvord opp og dro med seg resten av feltet.
Etter én runde hadde Sandnes-løperen spist inn Kvisles forsprang, og feltet var igjen samlet.
SETT DENNE? I 2016 ble Blinkfestivalen anmeldt til likestillingsombudet. Nå har den tatt grep.
– Utrolig kult
Inn mot de siste to rundene forsøkte russiske Sergeij Belov å sette opp tempoet, men Bjørnestad Skar og Solås Taugbøl lot ham ikke få noen luke.
De to kamphanene holdt seg i front helt inn på oppløpet. Der viste Taugbøl seg som den sterkeste spurteren, da han sikret seieren foran Skar.
– I dag var det rett og slett utrolig kult å gå, og det er ekstra stas når man greier å dra seieren i land, sier Taugbøl.
Bjørnestad Skar ble nummer to, mens Kasper Stadaas tok tredjeplassen.
I kvinnenes 10 kilometer fellesstart stakk stortalentet Helene Fossesholm (18) av med seieren, etter at hun slo Ingvild Flugstad Østberg på oppløpet.",629
"Oslo-politiet oppsummerer 2018: Utfordringer med unge lovbrytere
Totalt ble det anmeldt 71.388 lovbrudd i Oslo i fjor, en økning på 2,5 prosent fra året før. Siden 2013 har imidlertid antall anmeldelser gått ned med 24,9 prosent, ifølge Oslo politidistrikts årlige statistikk.
– Lang tids nedgang i anmeldelser av barne- og ungdomskriminalitet ble brutt allerede i 2016. Overordnet er antall gjerningspersoner under 18 år redusert fra 2017 til 2018, mens antall straffbare forhold økte noe, skriver politiet i rapporten.
Kriminelle miljøer i Oslo øst og sør og ungdomskriminelle nettverk beskrives som utfordringer.
197 unge gjengangere
I løpet av året ble 1.533 personer under 18 år registrert med straffbare forhold. 197 av dem karakteriseres som «gjengangere» og er registrert med fire eller flere lovbrudd.
Totalt ble det registrert 3.298 lovbrudd i denne aldersgruppen, mot 3.123 i 2017.
– Økningen er fordelt på lovbruddskategoriene narkotika, skadeverk, trafikk, vinning, vold og annen. Økningen er størst for vold og narkotika. Det er registrert færre seksuallovbrudd og økonomilovbrudd, slår politiet fast.
«Uendelig» mengde overgrepsmateriale
Ser man på tallene for hele befolkningen, ble det anmeldt 7.310 voldshendelser i Oslo politidistrikt i fjor. Tallet er omtrent det samme som året før, etter en betydelig vekst over lengre tid. Det var seks drap i Oslo i 2018.
Antall seksuallovbrudd har økt med 51 prosent fra 2013 til 2018, selv om det var en nedgang på 8 prosent i fjor.
– De store variasjonene i antall anmeldelser kan knyttes til en tilsiktet økt avdekking av seksuelle framstillinger av barn som spres på internett. Digital massespredning av overgrepsmateriale beskrives av etterforskere som «uendelig» i antall, skriver politiet.
«Sextortion»
Antall anmeldelser av utpressing har økt fra 23 i 2013 til hele 215 i 2018. To metoder går ifølge Oslo-politiet igjen:
1. Virus låser datamaskinen. Man blir avkrevd betaling, gjerne i form av kryptovaluta, for å få åpnet den igjen.
2. Såkalt «sextortion». Trusler om at intimbilder/intimvideoer blir publisert dersom det ikke blir utbetalt en bestemt sum.
– Mørketallene er trolig fremdeles høye for slik utpressing, og det ventes ytterligere vekst i antall anmeldelser framover, skriver politiet.
(©NTB)",535
"FN advarer: Én ny klimakatastrofe skjer allerede hver uke
Det skjer allerede i snitt en ny klimakatastrofe i verden hver eneste uke, ifølge FN. Bildet er fra en av de store brannene i California ifjor sommer. (Foto: Mark Ralston/AFP/NTB Scanpix)
Verden rammes i gjennomsnitt allerede av en klimakatastrofe hver eneste uke, men de fleste av dem får liten internasjonal oppmerksomhet. FN advarer likevel om de enorme innvirkningene, skriver The Guardian.
Flere land har stort behov for å innføre klimasikring og forbedre sin infrastruktur for å bli i stand til å motstå de ekstreme hendelsene.
Katastrofer som syklonene Idai og Kenneth i Mosambik og tørken i India skaper overskrifter verden rundt, men det skjer også et stort antall hendelser av mindre omfang som forårsaker død, folkeforflytninger og lidelse. Og de inntreffer mye raskere enn forventet, sier Mami Mizutori, FNs generalsekretærs særskilte representant for katastroferisikoreduksjon, til The Guardian.
– Det handler om i dag
Hun sier problemene ikke er begrenset til utviklingslandene, noe blant annet de store skogbrannene i USA og den siste hetebølgen i Europa har vist.
– Dette handler ikke om fremtiden, det handler om i dag. Det må snakkes mer om tilpasning og skadeforebygging, sier Mizutori til avisen.
De klimarelaterte katastrofene anslås å koste 520 milliarder dollar (4477 milliarder kroner) per år.
Inntil nå har det meste av klimadiskusjonene dreid seg om å kutte klimagassutslippene. Spørsmålet om å tilpasse seg effektene av klimaendringene har fått mindre oppmerksomhet på grunn av frykt for at folk ville kunne få en falsk trygghet om at det er mulig å tilpasse seg klimaendringene uten å kutte utslippene.
Mami Mizutori sier til The Guardian at tiden er løpt fra en slik argumentasjon.
– Vi snakker om en nødssituasjon og en klimakrise, men hvis vi ikke klarer å ta tak i dette og tilpasse oss effektene så vil vi ikke overleve. Vi må vurdere risikoene ved ikke å investere i skadeforebygging. Vi trenger et mer helhetlig syn på risikoene, sier hun til avisen.",530
"Selmers faste jockey dopingtatt
Kolbjørn Selmer og kona Ann Kristin (til venstre i bildet), sammen med jockey Rafael Schistl på hesten Privilegiado etter en seier tidligere i år på Øvrevoll. Foto: Eirik Stenhaug / Equus / NTB scanpix
– Dette var ukjent for meg før du informerte meg. Dersom Schistl har tatt doping, er det totalt uakseptabelt for meg, sier Kolbjørn Selmer.
Forretningsmannen og eiendomsutvikleren Kolbjørn Selmer eier også en rekke trav- og galopphester. Han er blant annet eieren av stjernetraveren Looking Superb, og senest i fjor hadde familien eierinteresser i de to første over mål i Norsk Derby på Øvrevoll.
Selmer er også i år eier av den store forhåndsfavoritten, Privilegiado. Hesten skulle ris av toppjockeyen Rafael Schistl, som også red for Selmer-familien under Derby i fjor.
Testet positivt på Øvrevoll
Nå er brasilianeren utestengt fra å ri etter å ha testet positivt på en dopingprøve.
– Rafael Schistl testet positivt på en dopingprøve etter løpene på Øvrevoll 29. juni. Øvrevoll galopp har et meget godt samarbeid med Antidoping Norge, og Schistl testet positivt på stoffene hydroklortiazid og furosemid i stoffgruppe 5: Diuretika (vanndrivende midler) og maskeringsmidler. Prøven er rapportert positiv fra Oslo universitetssykehus, Norges laboratorium for dopinganalyse, sier Øvrevolls administrerende direktør, Thomas Gjelsås.
Suspendert med øyeblikkelig virkning
Ifølge sjefen på Øvrevoll, har Schistl det meget tungt i øyeblikket.
– Han er naturlig nok langt nede. Saken er nå hos Den Høyere Voldgiftsrett for videre behandling. Schistl er suspendert med øyeblikkelig virkning og ikke kommer til å ri på Øvrevoll søndag.
Toppjockeyen vant begge hovedoppgjørene i fjor, Norsk Derby og Marit Sveaas’ minneløp. Han lå an til å kunne gjenta denne prestisjetunge dobbelen i år med Derby-favoritten Privilegiado og Marit Sveaas’-favoritten Square du Luynes, som deleies av Kolbjørn Selmers kone Ann Kristin.
Erstatteren klar
Tirsdag kveld har Selmer & co funnet erstatteren til utstengte Schistl. Irske Pat Cosgrave med base i Dubai overtar. Cosgrave rir mest for Godophin, sheikh Mohammeds stall, i Dubai, England og Frankrike. Han er en internasjonal jockey med flere store løp på merittlisten.",554
"To ferske Lotto-millionærer i Trøndelag tar ikke telefonen
Foto: Pernille Storholm Skaret, Norsk Tipping
Norsk Tippings team har ringt rundt og forsøkt å få tak i vinnerne fra den såkalte supertrekningen. Fortsatt er det to vinnere i Trøndelag som har et tapt anrop fra telefonnummeret 625 60 000. Foto: Norsk Tipping
Lørdag var det en såkalt supertrekning, og det ble trukket hele 41 nye Lotto-millionærer. Flere av disse vet antakelig ikke at en million kroner er på vei inn på konto.
Mann i Stjørdal vant
Etter trekningen gikk Norsk Tipping igang med å ringe alle vinnerne. Og lørdag kveld klarte de å få tak i én av vinnerne i Trøndelag - en mann i 70-årene som bor i Stjørdal. Ifølge Pernille Storholm Skaret som er trekningsredaktør hos Norsk Tipping, skal telefonsamtalen ha forløpt slik:
- Neimen, er det Norsk Tipping? Så hyggelig, sa mannen da han hørte at han hadde Norsk Tipping på tråden. Han hadde sett Lotto-trekningen på TV, og fått med seg at det var en heldiggris fra Stjørdal blant vinnerne.
– Vi er et tippelag med tre kompiser som har spilt sammen i noen år. Nå gleder jeg meg veldig til å ta en telefon til dem, uttalte den nybakte vinneren.
To vinnere som ikke svarer
Supertrekning-potten lørdag 21. desember endte på omlag 41 millioner kroner, og det betyr at man fikk hele 41 treknings-millionærer - som hver kan glede seg over en million kroner i premie.
Norsk Tipping opplyser at de lørdag kveld ikke har klart å få tak i to av vinnerne fra Trøndelag. Det er snakk om en mann i 40-årene i Trondheim og en kvinne i 70-årene i Oppdal.
Pernille Storholm Skaret hos Norsk Tipping opplyser at det har blitt 325 Lotto-millionærer til nå i 2019.
- Det er ny rekord i antall Lotto-millionærer på ett år!
Norsk Tipping fortsetter å ringe de resterende vinnerne utover dagen søndag - og håper at folk svarer om de ser det er et nummer fra Hamar.",544
"Tidligere troféjeger Stein Erik Hagen om Øivind Tidemandsens løvejakt: – Jeg fordømmer ingen
Stein Erik Hagen forteller at han er ferdig med troféjakt. Dyrene han har skutt er satt på lager. (Foto: Per Ståle Bugjerde) Da DN var på besøk på Øivind Tidemandsens kontor i 2011, lå det en løvefell på gulvet. Den hadde han skutt selv, men tok så mye plass at han ikke kunne ha den hjemme. I 2018 importerte han en ny løve. (Foto: Brian Cliff Olguin) Øivind Tidemandsen ville ikke sende over trofébilde fra løvejakt fordi han ikke føler det representerer jakten han står for. I stedet viste han frem antilopejakt i Namibia. (Foto: Privat) Troféjakt. Daglig leder Vegard Eriksen driver Mylla Jaktturer. Han forteller at den vanligste jakten for nordmenn i Afrika er etter antiloper eller bøffel. Her er han på jakt i Sør-Afrika. (Foto: Mylla Jaktreiser)
– Nei, jeg er blitt for gammel for troféjakt. Det får holde med rypejakt, sier Orkla-eier, investor, kunstsamler, og tidligere troféjeger Stein Erik Hagen.
Tirsdag skrev DN at XXL-sjef Øivind Tidemandsen i fjor importerte en selvskutt løve fra Sør-Afrika. Løver er utrydningstruet på verdensbasis, men dyret Tidemandsen skjøt var avlet opp for å skytes. Han fikk likevel hard kritikk både fra professor Ragnhild Sollund ved Universitetet i Oslo som kalte det «en ren henrettelse» og leder Siri Martinsen av dyrevernsorganisasjonen Noah, som kalte det «helt uakseptabelt».
XXL-sjefen er imidlertid ikke den eneste milliardæren som har vært på troféjakt i Afrika. I et intervju med Aftenposten i 2008 fortalte Hagen at han hadde en løvefell liggende hjemme.
– Jeg mener jeg kan si at jeg har tatt «Big Five», men skjøt en flodhest i bushen istedenfor neshorn, som bare går inngjerdet nå. Det er ikke jakt å skyte inngjerdede dyr. Jeg har aldri vært så redd i mitt liv, som da jeg skjøt flodhesten, sa Hagen.",501
"Scoret hat trick i løpet av elleve minutter og sendte Vålerenga til cupfinale mot LSK
FOTO: Berit Roald / NTB scanpix Ajara Njoya scoret hat trick og sendte Vålerenga til cupfinale i fotball.
Ajara Njoya ble Vålerenga-helt da hun satte inn tre mål på elleve minutter.
Det sto 1 – 1 i oppgjøret i Bergen da Vålerenga skrudde opp tempoet de siste 20 minuttene. Njoya var flyttet opp fra midtbanen til angrepet i annen omgang, og det var et lurt grep av VIF-trener Monica Knudsen.
– Jeg ble flyttet opp i annen omgang, og da fikk jeg flere muligheter. Jeg er glad, men jeg spiller ikke for meg selv. Jeg jobber for laget, sa Njoya til NRK.
Hun satte først inn 2 – 1 etter 73 minutter med en lekker scoring. Hun fikk ballen på 14 meter, vendte opp og banket ballen i lengste hjørne.
Fem minutter senere var Njoya igjen i begivenhetenes sentrum. I kjølvannet av en corner banket kameruneren ballen i mål, mellom beina på Arna-Bjørnar-keeper Sandra Stavenes.
Mistet finalen i fjor
Og 26-åringen var ikke ferdig. 85 minutter var spilt da hun satte inn sitt tredje mål, og det var et skikkelig kremmerhus. Hun fikk ballen på 17 meter og satte den pent inn ved stolpen.
Dermed endte det 4 – 1 til Vålerenga, som skal møte LSK Kvinner i cupfinalen. Den spilles 23. november på Fornebu. Njoya gleder seg ekstra mye ettersom hun gikk glipp av fjorårets finale med Sandviken mot LSK Kvinner.
– I fjor var jeg i Afrika for å spille VM-kvalifisering. Jeg gleder meg til å spille mot LSK. Vi skal gi alt for å vinne, sier kameruneren.
Ryan Kelly / NTB scanpix
Jakter sin første tittel
LSK Kvinner er regjerende mester og tok seg til en ny finale med 2 – 0 over Trondheims-Ørn lørdag.
Vålerenga var i sin første cupfinale i 2017. Da ble det 0-1-tap mot Avaldsnes. Rivalen LSK har tatt cupgull de fire andre årene siden 2014.
– Jeg liker de kampene (VIF mot LSK). Det er morsomt at jeg kan vinne noe med en ny klubb, og jeg ser frem til å spille mot gamleklubben min, sier Vålerenga-kaptein og tidligere LSK-spiller Sherida Spitse.
(©NTB)",578
"R. Kelly erklærer seg ikke skyldig i seksuelle overgrep
FOTO: Tyler LaRiviere / Chicago Sun-Times / AP / NTB scanpix R. Kelly fotografert på vei inn i politihuset i Chicago etter han overga seg til politiet fredag kveld.
R. Kellys advokat Steve Greenberg fotografert mens han snakke med reportere søndag.
R. Kelly fotografert inne på politihuset i Chicago etter han overga seg til politiet.
Den skandalerammede artisten er tiltalt for ti tilfeller av seksuelle overgrep mot fire ofre i alderen 13 til 17 år.
– Jeg tror alle kvinnene lyver, sier R. Kellys advokat, Steve Greenberg.
3rd-party-bio
Michael Avenatti, som er advokaten til en av anklagerne, kaller uttalelsen hans «skandaløs og fullstendig uprofesjonell», ifølge CNN.
Sangeren, hvis egentlige navn er Robert Kelly, ble i et rettsmøte lørdag beordret av dommeren til å holde seg unna alle under 18 år og ikke ha noen kontakt med de fornærmede eller med vitner når han settes fri mot kausjon.
Matt Marton / AP / NTB scanpix
DNA og video
Under rettsmøtet fortalte aktor blant annet om en video som viser hvordan Kelly gjentatte ganger hadde sex med en 14 år gammel jente. De viste også til at DNA hentet fra et annet offers bluse stemte med DNA fra Kellys sæd funnet hos et tredje offer.
Kelly måtte i retten mandag, da det skulle avgjøres hvilken dommer som skal lede rettssaken 8. mars. Kellys kausjon er satt til én million dollar. For å bli løslatt måtte han betale 10 prosent av totalbeløpet, altså 100.000 dollar.
Chicago-politiet / AP / NTB scanpix
Kausjon
Det har vært spekulasjoner om hvorvidt Kelly ville klare å skaffe pengene til å betale kausjonen. Artisten har allerede store finansielle problemer, og ifølge Greenberg er han blakk. CNN skriver at han skylder mer enn 169.000 dollar i barnebidrag til sin ekskone og mer enn 166.000 dollar i ubetalt husleie.
Mandag ettermiddag var imidlertid pengene på plass, og Kelly kunne løslates etter å ha tilbrakt helgen i en celle. Kausjonen ble betalt av en 47 år gammel kvinne fra en av Chicagos forsteder. På innbetalingen beskriver hun seg selv som en venn av sangeren.
– Han vil bli løslatt innen en time, opplyste politiet da beløpet var betalt.",628
"Frp-rokering i regjeringen: Søviknes gjør comeback – Listhaug får tyngre rolle
Olje- og energiminister Kjell Børge Freiberg (Frp) fikk avskjed i nåde under ekstraordinært statsråd på Slottet onsdag formiddag.
– Som dere ser, er det ikke helt nye fjes, men det er gjort to endringer i statsråd, sa statsminister Erna Solberg (H) til pressen etter statsrådet.
Hun kom ut på Slottsplassen sammen med de to Frp-nestlederne, som begge har fått nye jobber.
Statsministeren vil holde pressekonferanse i regjeringens representasjonsanlegg klokken 12.30. I løpet av dagen vil det også bli nøkkelskifter i departementene.
Tema tirsdag
Endringer i regjeringen var senest et tema tirsdag, da Solberg inviterte pressen til sin tradisjonelle oppsummering før jul.
– Det er ikke unaturlig at vi på et tidspunkt stiller spørsmål om hvor mange som har tenkt å være med videre, sa Solberg.
Under pressekonferansen ble det mye oppmerksomhet omkring Solbergs mannskap, både i eget parti og i regjeringen.
Sliter på meningsmålingene
Dagsavisens «karakterbok» over statsrådene var blant det som ble tatt opp. Solberg sa at hun mener karakteren 1 til næringsminister Torbjørn Røe Isaksen (H) og ni andre statsråder er «dønn ufortjent». Hun syntes heller ikke karakterboken tyder på regjeringsslitasje etter over seks år ved makten.
Men på meningsmålingene sliter Solberg og hennes mannskap tungt. Både Venstre og KrF har i lang tid ligget under sperregrensen, og de fire regjeringspartiene har samlet bare omkring 58 – 59 mandater, ifølge nettstedet Poll of polls' gjennomsnittsmålinger.
Intern krangel
Foruten svake målinger har 2019 vært preget av intern krangel om bompenger, et elendig lokalvalg for de fire partiene og høstens trygdeskandale.
Sist gang det var endringer i regjeringen var 3. mai i år. Det var da Listhaug (Frp) kom inn igjen i regjeringen, denne gang som eldre- og folkehelseminister, og Åse Michaelsen trådte dermed ut av regjeringen.
Ap-leder Jonas Gahr Støre opplyste onsdag formiddag at han utsetter Arbeiderpartiets oppsummerende pressekonferanse til torsdag på grunn av endringene i regjeringen.",681
"DJ Røkke spiller på Oslo-klubb
Nils Noa er artistnavnet til DJ-en Nils Olav Lausund. Kristian Røkke skal nå spille med DJ-en på The Villa i Oslo. (Foto: Privat og Ida von Hanno Bast) Nils Olav Lausund, dj
Vi er vant til å se ham i forretningsantrekk foran noen plansjer, men lørdag skal Kristian Røkke (36), eldste sønn av Kjell Inge Røkke og investeringsdirektør i pappas børsnoterte selskap Aker, spille opp til dans på nattklubben The Villa ved Youngstorget i Oslo.
– Det er en ære å spille sammen med Nils, sier Kristian Røkke til DN, som ikke ønsker så mye blest om hobbyen sin.
Talent
Nils er den kjente DJ-en Nils Noa, artistnavnet til Nils Olav Lausund (38). Han begynte å spille klubbmusikk profesjonelt som 17-åring og begynte å turnere utenfor Norge da han var 22 år. I dag jobber han med å signere og utvikle nye artister i plateselskapet Sony og tar spillejobber ved siden av.
– Kristian har en stor interesse og talent for å spille klubbmusikk. Jeg hadde aldri spilt med ham hvis han ikke hadde vært kvalifisert. Han er veldig seriøs, dedikert og hardtarbeidende. Det viser at han er en person som gjør ting skikkelig, sier Lausund til DN.
Har imponert
Lausund jobber også med å booke artister til nattklubben The Villa. Nattklubben ved Youngstorget i Oslo er kåret til en av Europas beste nattklubber innen sjangeren house og elektronika. Stedet har som regel at nye DJ-er skal godkjennes av alle i klubbledelsen for å sikre et høyt nivå.
– Kristian har imponert meg. Jeg får stadig henvendelser fra andre venner som er DJs som ville spille med meg, som jeg som regel takker nei til, sier Lausund.
Han har fulgt den stigende musikkinteressen til Kristian Røkke over en lengre periode.
– Vi spiller en del sammen privat og det er morsomt å se hvordan han har utviklet seg.",500
"Spania-sjefen har ingen «plan Ødegaard»
Moreno møtte spansk og norsk presse fredag kveld. Tore Meek/NTB scanpix
Oppdatert i går 21:39
Pressekonferanserommet på Ullevaal stadion var fylt til randen av journalister. Over et tredvetalls spanske journalister har tatt turen til Norges hovedstad før EM-kvalifiseringskampen mellom Norge og Spania.
Fredag kveld ble naturlig nok Martin Ødegaard, som sist uke ble kåret til månedens spiller i Spania for september, et tema.
Flere av de fremmøtte spanske journalistene lurte på hvordan Morenos Spania ville opptre mot et norsk lag som, ifølge dem, ville angripe mer enn da lagene møttes sist.
Hovedårsaken: Martin Ødegaard.
Les også
King mener han og Ødegaard kunne spilt på det spanske laget
– Norge har flere gode spillere
– Spillere utvikler seg. Om Martin spiller her eller der er ikke avgjørende for Spania, sa en rolig Moreno.
Derfor svarte den spanske landslagssjefen avkreftende på om laget har noen plan for hvordan de skal stoppe ballkunstneren fra Drammen.
– Dette er et lagspill, ikke for enkeltspillere. Det finnes flere gode spillere på Norge. King og Johansen, for å nevne noen, sa han.
Tidligere fredag uttalte Joshua King at både han og Martin Ødegaard var gode nok for det spanske landslaget. Da Moreno fikk spørsmål om dette, pustet han tungt ut.
– Med full respekt til både Martin Ødegaard og Joshua King, mine egne spillere er klart mest skikket til å få en plass i min tropp. At de har spilt bra i det siste hjelper ikke på det.
Les også
Joshua King har en hel «historietime» tatovert på ryggen. For ham er det en viktig påminnelse.
Fakta
Spanias herrelandslag i fotball
Trener: Robert Moreno.
Kaptein: Sergio Ramos, 167 kamper (21 mål).
Verdensranking: Nummer syv.
Meritter: Vant VM i 2010. Har vunnet EM i 1964, 2008 og 2012.
Aktuell: Møter Norge i EM-kvalifisering på Ullevaal lørdag.
Les mer
Tror ikke Norge overrasker
Moreno tror ikke at Norge kommer til å kunne overraske det spanske mannskapet nevneverdig i lørdagens kamp.
– Så lenge vi har ballen blir ikke det noen overraskelse. Om det kommer må vi ta det der og da.
Den spanske landslagssjefen har tatt med seg et slagkraftig mannskap til Norge, og presiserte at han har mange navn å velge mellom i førsteelleveren i kveld.",659
"Fourcade sliter med formen før VM: – Jeg kjenner ikke meg selv igjen
Martin Fourcade sliter med formen og dropper verdenscuprennene i Nord-Amerika. Dermed ryker nesten helt sikkert hans rekke på sju strake sammenlagttitler i verdenscupen. FOTO: Matthias Schrader, AP / NTB scanpix
Forucade dropper verdencuprennene i Nord-Amerika for å lade opp til VM.
Det har franskmannen fortalt sine tilhengere i et innlegg på sin Facebook-side. Fourcade har vunnet verdenscupen sammenlagt de sju siste årene, men den rekken stopper nesten helt sikkert i vinter.
– Siden sesongåpningen har jeg vært langt fra min vanlige fysiske standard, og formen jeg håpet å være i etter mine grundige forberedelser. Jeg kjenner ikke meg selv igjen i løypa, og jeg vet at dere heller ikke kjenner meg igjen, skriver han til sine tilhengere.
LEST DENNE? Ingen norske skiskyttere har klart det siden 2011. Nå kan Thingnes Bø bryte forbannelsen.
Han sier at han er stolt over at han tross de fysiske problemene har greid å prestere godt nok til å være på 2.-plass i sammendraget, og at han gjerne ville kjempet til slutt for å forsvare seiersrekken i verdenscupen, men at han dropper rennene i Canmore og Salt Lake City for å stille best mulig forberedt til å kunne kjempe om titler i VM i Östersund i mars.
– Jeg ber publikum i Canada og USA om unnskyldning for at jeg ikke kan delta i skiskytterfesten med dere, skriver Fourcade.
Han har ikke vært på pallen i et individuelt verdenscuprenn siden seieren i Hochfilzen 15. desember. Sammenlagt er han 282 poeng bak Johannes Thingnes Bø, som har vunnet 11 verdenscuprenn denne sesongen mot Fourcades to.
Martin Fourcade vant verdenscupen sammenlagt første gang i 2011-12 og har siden vunnet tittelen hver eneste sesong. Inkludert VM-rennene i Östersund gjenstår 11 verdenscuprenn denne sesongen, hvorav to første i Canmore kommende helg og to i Salt Lake City neste helg.
Etter de fire individuelle VM-rennene avsluttes verdenscupen med tre renn i Holmenkollen i siste halvdel av mars.
(©NTB)",438
"Anti-jødisk hærverk i Norden kan være koordinert aksjon
Terrorforsker Magnus Ranstorp tror Den nordiske motstandsbevegelsen, som omtaler seg selv som nasjonalsosialister, sto bak hærverk mot jødiske mål i Norden i helgen.
– Med dette forsøker de å vise at de er sterke i alle land, at det fins handlingskraft og at det kan eskalere til ting som er mer voldsomme, sier den svenske terrorforskeren Magnus Ranstorp til den danske avisa .
Han tror Den nordiske motstandsbevegelsen, som selv omtaler seg som nasjonalsosialister, sto bak hærverket, og han advarer mot å ignorere gruppen.
I Randers i Danmark ble en jødisk gravlund vandalisert på årsdagen for krystallnatten, som i 1938 markerte starten på jødeforfølgelsen i Tyskland.
Det ble også begått hærverk mot jøders hjem, synagoger og andre bygninger i alle de nordiske landene, blant annet ved at vegger ble tagget.
Davidsstjerner
I Bergen ble det klistret opp gule davidsstjerner på veggen til Schibsteds trykkeri, og det samme skjedde utenfor banker i flere nordiske byer.
Den nordiske motstandsbevegelsen la ut skrytebilder fra den antisemittiske aksjonen, også på sitt norske nettsted, skriver .
Et av organisasjonens uttalte mål er «å arbeide for å vinne tilbake makten fra den globale sionistiske eliten, som økonomisk og rent militært har okkupert store deler av verden», heter det på hjemmesiden deres i Danmark.
Følg Dagsavisen på Facebook og Twitter!
Støtter
En talsmann for Den nordiske motstandsbevegelsen i Danmark, Jacob Vullum Andersen, benekter overfor TV2 Østjylland at det var de som sto bak helgens hærverk, men legger ikke skjul på at han støtter dem som sto bak.
– Vi syns det er positivt at folk omsider har begynt å våkne opp til en erkjennelse av at maktjøder og jødisk infiltrasjon i samfunnet er ytterst skadelig og uønsket, sier han.
Den nordiske motstandsbevegelsen har de siste årene gjennomført en rekke markeringer i Norden, også i Norge.
40 høytstående demokrater i USA ba i forrige måned utenriksminister Mike Pompeo om å føre opp organisasjonen på USAs lise over utenlandske terrororganisasjoner.",451
"Ulsruds curlinglag slått ut av EM med knapp margin
Thomas Ulsrud og Norge røk torsdag ut av curling-EM.
Norge var et av fire lag som endte på fem seirer og fire tap, og to av dem skulle videre til semifinale. Av de fire endte Norge sist som følge av innbyrdes resultater, og dermed var det Danmark og Skottland som tok seg til semifinale sammen med Sverige og Sveits.
Spenningen levde lenge ettersom Italia berget ekstraomgang mot Sveits og hadde mulighet til å sende både seg selv og Norge til semifinalen. I stedet ble det 5-7-tap.
Rotet bort
Samtidig kan man si at Norge selv rotet bort semifinalen da de dummet seg ut i en kamp mot Storbritannia. Der vant Norge 8-3, men ble idømt tap ettersom reserven Magnus Nedregotten hadde brukt sin egen kost da han kom inn. Han skulle egentlig overtatt kosten til mannen han erstattet, Markus Høiberg.
Les mer om det her: Norge fratatt seier etter bruk av feil kost i curling-EM
Sveits skal møte Danmark i semifinalen, mens Skottland skal opp mot suverene Sverige. Svenskene, som spiller på hjemmebane i Helsingborg, vant alle sine ni kamper i grunnspillet.
Spenning
Torsdagens oppgjør åpnet med at Nederland tok ett poeng i første omgang, før nordmennene utnyttet at de hadde siste stein og tok to poeng i annen omgang.
Deretter fulgte lagene hverandre tett og tok ett poeng i annenhver omgang med unntak av den sjette omgangen der Norge tok ut en stein på slutten og sørget for at det ble 0-0.
Det samme skjedde i niende omgang. Norge ryddet boet med siste stein og sørget for å ha siste stein i den tiende og avgjørende omgangen på stillingen 4-4.
I siste omgang tok Norge også det avgjørende poenget som sikret 5-4-seier. Men etter venting på at kampen mellom Italia og Sveits skulle bli ferdig, kunne de konstatere at semifinaleplassen glapp.
Foruten Ulsrud spilte Magnus Vågberg, Steffen Walstad og Høiberg for Norge. Nedregotten var reserve.
Følg Dagsavisen på Facebook og Twitter!",468
"Londons borgermester kaller Trumps utfall for «barnslig»
Trumps utfall mot Khan kom i en Twitter-melding få minutter før han steg ut av Air Force One på Stansted lufthavn og innledet et tre dager langt statsbesøk.
– Han er en iskald taper som bør rette oppmerksomheten mot kriminaliteten i London, ikke mot meg, skrev Trump.
Deretter sammenlignet han Khan med New York Citys borgermester, Bill de Blasio, som han mener er «dum og inkompetent» og i likhet med Khan har gjort «en forferdelig jobb».
Kritisk Khan
Labour-politikeren Khan, som er Londons første muslimske borgermester, har kritisert Storbritannias beslutning om å invitere den amerikanske presidenten på statsbesøk. I et avisinnlegg søndag skriver han at det er «ubritisk å rulle ut den røde løperen» for Trump.
Som svar på Trumps siste Twitter-melding skriver Khans kontor at Trump er en trussel mot liberale demokratiers grunnleggende verdier.
– Sadiq representerer London og vårt lands progressive verdier, og han advarer om at Donald Trump er det mest ekstreme eksempelet på den økende trusselen fra ytre høyre rundt omkring på kloden, som setter de grunnleggende verdiene som har definert liberale demokratier i over 70 år, i fare, heter det i uttalelsen.
Khan er en av Trumps mest iherdige kritikere, og da den amerikanske presidenten besøkte Storbritannia i fjor, ga Khan tillatelse til at et oppblåsbart luftskip som forestilte Trump som en skrikende baby, kunne fly over Parlamentet.
Ventes demonstrasjoner
Trump er blitt anklaget for å være rasist som følge av utfallene mot Khan. Det er ventet store demonstrasjoner mot Trumps statsbesøk, som er preget av en rekke seremonielle arrangementer.
Mandag kveld er han invitert til statsbankett på Buckingham Palace av dronning Elizabeth.
Men før dette ble han og Melania tatt imot av prins Charles og kona Camilla etter at helikopteret Marine One hadde brakt paret fra Stansted til slottet.
Dronning Elizabeth kom ut og møtte paret ved slottsinngangen, hvorpå de skulle spise en privat lunsj sammen.
Trump og Melania ble tatt imot den britiske utenriksministeren Jeremy Hunt, USAs ambassadør Woody Johnson og noen få andre tjenestemenn da paret landet på Stansted.
(©NTB)",529
"Høyre-slag i lufta
At Sanner gidder! Høyres stadige angrep på Aps skattepolitikk virker ikke for Høyre. FOTO: ARNE OVE BERGO
Ap leder Jonas Gahr Støre hadde sist helg forhåndspremiere på årets valgkamp. Budskapet om at Ap sikter mot å ta makta i de største byene, kom godt fram. Partiet gjør det dårlig på meningsmålingene og kan neppe vente å gjøre et like godt valg som for fire år siden. Aps tilbakegang kompenseres av framgang for partiets rødgrønne kamerater. Høyresiden sliter i motvind. Det blåser en venstrevind over landet. Den kan bidra til å sikre Ap ordførerposisjonene i de største byene.
Støre lanserte flere gode saker på premieredagen. Vi liker godt forslaget om gratis skolemat i grunnskolen og gratis SFO for førsteklassingene. Det er god helsepolitikk, flott utjevningspolitikk og oppvekstpolitikk. Lokalvalg er prioritering mellom konkrete saker, store som små, som kommunene har det praktiske og økonomiske ansvaret for. Skolematen og SFO treffer blink i så måte.
Det koster selvfølgelig penger. Støre lover derfor mer penger til kommunene for at regnestykket skal gå opp. Partiet har i sine budsjetter to til tre milliarder kroner mer til kommunene fordi Ap ikke har lovet skattelettelser slik regjeringen gjør. Det har fått Høyres nestleder, kunnskaps- og integreringsminister Jan Tore Sanner, til å se rødt. Mandag spilte han i VG den gamle Høyre-plata der teksten er spørsmålet om hvor mye Ap har tenkt å skru opp skatten for å innfri sine valgløfter.
At Sanner gidder! Høyres stadige angrep på Aps skattepolitikk virker ikke for Høyre. Ser vi bort fra eiendomsskatten i enkelte kommuner og dagens spesielle bompengedebatt, er ikke velgerne så opptatt av skatter og avgifter som Høyre tror. Skatt har ikke vært en hovedsak ved noe valg siden stortingsvalget i 2001.
Dagens velgere er opptatt av velferdssaker som helse, eldre, skole og miljø. Flertallet er villig til å betale for gode velferdstjenester over skatteseddelen hvis det skjer på en rettferdig måte. Det skjer ikke med Høyres politikk. I Høyres skatteopplegg gis det mest til de som har mye fra før.",446
"Skal ryste nordmenn med sivil ulydighet for klimakampen
FOTO: Olav Olsen Fredelig demonstrasjon foran Finansdepartementet i et påskestille Oslo.
Talsperson Dag Kolstø.
I London gikk det tøffere for seg, her pågripes en demonstrant som har tagget ned Shells kontorer.
– Bak disse dørene tas det livsviktige beslutninger som truer vårt livsgrunnlag, sier talsperson Dag Kolstø og peker på Finansdepartementet.
Han er talsperson for den nye norske avdelingen av Extinction Rebellion.
Gruppen, som ble dannet i Storbritannia for ett år siden, ble nær sagt verdensberømt da den i april gjennomførte en nakenprotest i Underhuset under en av brexitdebattene.
Olav Olsen
Mandag gjennomførte organisasjonen flere aksjoner i en rekke storbyer verden over, og den debuterte i Oslo med svartmalte likkister og beskjed om at norsk oljeproduksjon må stanses. I London deltok flere tusen som forsøkte å stenge ned deler av sentrum, og de angrep oljegiganten Shells hovedkvarter, meldte The Guardian.
HENRY NICHOLLS / Reuters/NTB Scanpix
– Dette er vårt kickoff. Men det kommer en mengde kreative aksjoner fremover som vil sjokkere og ryste den norske befolkningen, slik at de tar alvoret inn over seg, forteller Kolstø, som selv er klimabonde når han ikke demonstrerer.
Hvordan ryste nordmenn?
– Hva legger du i at dere skal ryste den norske befolkningen?
– Vi må rystes ut av vår status quo opplevelse av virkeligheten. Det blir i form av ikkevoldelige direkte aksjoner. Vi har to virkemidler sivil ulydighet og ikkevold, sier talspersonen.
Aftenposten på lederplass: Klimastreiken er legitim
Politiet fulgte dagens aksjon på pen avstand. Gruppen hadde ikke bedt om tillatelse til å demonstrere og kommer heller ikke til å gjøre det.
– Vi skal overraske, sier Kolstø.
Vil du bli arrestert?
På organisasjonens hjemmeside blir nye medlemmer bedt om å krysse av på om de er villig til å risikere arrestasjon eller domfellelse eller begge deler.
Extinction Rebellion ble etablert i Storbritannia i mai 2018 ved at omkring 100 akademikere signerte en opprop. I Norge er førsteamanuensis Inger Birgit Østenstad ved Universitetet i Oslo styreleder.
– Jeg kan ikke kommentere hvem som er med eller står bak den. Det er flat struktur på bevegelsen, sier Kolstø.",604
"Hurtigruten vil begrense størrelsen på cruiseskip langs norskekysten
MOTORHAVARI: Cruisebåten «Viking Sky», med 1300 personer inkludert mannskap om bord, fikk lørdag motorhavari i kraftig uvær på Hustadvika, men det er langt fra det største skipet som trafikkerer norskekysten. FOTO: Terje Pedersen, NTB scanpix
De største cruiseskipene som seiler langs kysten i dag, har plass til over 7000 mennesker om bord.
– Hurtigruten har i lang tid tatt til orde for at det bør innføres en størrelsesbegrensning for cruiseskip i utsatte områder med begrenset rednings- og beredskapskapasitet, som på Svalbard og enkelte deler av norskekysten, sier konsernsjef Daniel Skjeldam i Hurtigruten.
Han understreker at de ikke oppfatter så store cruiseskip som konkurrenter av Hurtigruten.
Lørdag ble det satt i gang en omfattende redningsaksjon da cruiseskipet «Viking Sky» mistet motorkraften på Hustadvika i Møre og Romsdal med 1300 personer om bord. Rundt 470 personer ble evakuert med helikoptre fra skipet.
Statsminister Erna Solberg innrømmet i Stortingets spørretime onsdag at det ville vært vanskeligere å håndtere en tilsvarende cruiseulykke lenger nord og ved Svalbard ettersom beredskapen der ikke er like god.
Passer ikke inn
Hurtigruten ønsker seg også et forbud mot tungolje for alle skip i norsk farvann, inkludert Svalbard. Skjeldam mener megacruiseskip med flere tusen passasjerer fullastet med tungolje utgjør en stor miljørisiko.
– Spesielt i utsatte områder med sårbar natur og dyreliv. Derfor mener vi at spørsmålet om hvor store cruiseskip man skal tillate i disse områdene, bør være en del av debatten. Vi bør si det som det er, gigantiske cruiseskip passer ikke inn overalt, sier Skjeldam.
– Forby tungolje
– Som et første steg, bør tungolje forbys i alle norske farvann, inkludert Svalbard. De fleste store cruiseskip går på tungolje, så det vil begrense trafikken – og ikke minst begrense risikoen for konsekvensene av utslipp, sier Hurtigruten-sjefen.
Hurtigruten sluttet å bruke tungolje for mer enn ti år siden. Alle Hurtigrutens skip seiler i dag på lett diesel, som er dyrere men langt mindre forurensende enn tungolje. Det har kostet selskapet mer enn 100 millioner kroner årlig, ifølge Skjeldam.",644
"Sint sørkoreaner tok flyet til Stockholm for å konfrontere Ronaldo
FOTO: AP Photo/Paul White/NTB scanpix. Cristiano Ronaldo spilte ikke for Juventus under en oppkjøringskamp i Seoul nylig. Det gjorde fansen både skuffet og sint.
I en elleve minutters lang video på Youtube forklarer Kwak-Ji-hyuk hvordan han forsøkte å konfrontere den portugisiske superstjernen på et hotell i Stockholm søndag.
Han ønsket svar på hvorfor ikke Cristiano Ronaldo spilte et eneste minutt i en oppkjøringskamp i Seoul nylig, til tross for at det var lovet at Juventus-spilleren skulle få spilletid.
Titusenvis av sørkoreanske, som hadde kjøpt dyre billetter for å se Ronaldo i aksjon, måtte gå skuffet hjem etter at 34-åringen ble sittende på benken under kampen mot K-league All Stars (3-3).
Kwak-Ji-hyuk ble ikke bare skuffet, men også veldig sint, og ønsket svar fra stjernen selv. Dermed kjøpte han like så godt flybillett til Stockholm der Juventus skulle spille Champions Cup mot Atlético Madrid lørdag.
Ignorert
– Hvorfor spilte du ikke i Sør-Korea? ropte den sinte sørkoreaneren i hotellobbyen i den svenske hovedstaden.
Men han fikk ikke svar fra Ronaldo, som for øvrig spilte 70 minutter i 1-2-tapet mot Madrid-laget på Friends Arena.
Da Kwak-Ji-hyuk ikke fikk svar viste han frem en lapp der han hadde skrevet spørsmålet på portugisisk. Uten resultat.
– Til og med da jeg veivet med lappen foran øynene hans ble jeg ignorert, sier han i videoen.
Svindel
65.000 tilskuere ventet forgjeves på å få se Ronaldo spille i oppkjøringskampen for tre uker siden. Ifølge sørkoreanske fans var det en avtale om at Ronaldo skulle spille minst en omgang for Juventus i Seoul. Flere medier skriver også at politiet nå etterforsker arrangøren av kampen for svindel.
Ifølge Kwak-Ji-hyuk, som før dette presenterte seg som Ronaldo-supporter, har ingen planer om å gi seg med det første. Ifølge sørkoreanske medier har han planer om å fly videre til Italia i jakten på svar.",608
"Suveren Johaug tok gull i mesterskapscomebacket
Therese Johaug i aksjon i løypene i Seefeld lørdag. Foto: Lisi Niesner/Reuters/NTB scanpix
– Dette betyr så utrolig mye, sa en rørt Johaug til NRK etter rennet.
Therese Johaug slo knockout på konkurrentene på kvinnenes skiathlon og tok sitt åtte VM-gull i karrieren.
– Therese var i en egen klasse i dag, sa NRK-ekspert Fredrik Aukland.
På øvelsen hun også tok VM-gull på i Falun i 2015 var hun lørdag overlegen i østerrikske Seefeld, i sitt første mesterskapsløp på 1456 dager.
Stolt sølvvinner
Ingvild Flugstad Østberg tok sølvet og ordnet dobbelt norsk, mens Natalia Neprjajeva tok bronsen.
– Jeg er så fornøyd og stolt. Det var virkelig en kamp i dag, sa Østberg om sølvet.
Johaug, Astrid Uhrenholdt Jacobsen og Østberg fikk en luke etter bare en drøy kilometer, og etter tre kilometer stakk også Johaug fra Østberg og Jacobsen.
Med startnummer to økte Johaug ytterligere på den andre runden, og derfra og ut så hun seg ikke tilbake. Etter skibyttet var det 30 sekunder ned til Østberg og Jacobsen, som også hadde fått besøk av russiske Neprjajeva.
På skøytedelen tok gruppen bak, anført av Charlotte Kalla, stort innpå trioen bak Johaug. Med en runde igjen var Kalla, Heidi Weng, Frida Karlsson og Krista Pärmäkoski bare ti sekunder bak.
Nummer 13
Likevel kunne ingen gjøre noe med overlegne Therese Johaug, som med lørdagens VM-gull ennå har til gode å tape et distanserenn denne sesongen. Seieren var hennes 13. internasjonalt denne sesongen. Hun ledet underveis med over et minutt og vant til slutt med 57,6 sekunder.
Jacobsen, Østberg og Neprjajeva holdt unna for gruppen bak og skulle gjøre opp om sølv og bronse. Østberg rykket like før mål, fikk en liten luke og holdt unna for rivalene. Sølvet var Østbergs første individuelle VM-medalje, etter gull på lagsprinten i Falun i 2015.
Neprjajeva ble nummer tre, mens Jacobsen endte på den sure 4.-plassen. 19 år gamle Frida Karlsson imponerte og ble nummer fem, mens Charlotte Kalla kom på plassen bak. Heidi Weng ble nummer sju.",482
"Mann funnet død på parkeringsplass
FUNNET DØD: Klokken 03.00 gikk mannen av bussen på Åsane terminal (i bakgrunnen). Lørdag formiddag ble han funnet død. FOTO: Ørjan Deisz
KJØPMANN: Einar Kaarbø driver Rema 1000-butikken som ligger like ved Åsane terminal. Ørjan Deisz
Tidlig formiddag lørdag 1. juni ble en mann funnet død på parkeringsplassen tilhørende Rema 1000 i Hesthaugvegen i Åsane.
Det skriver Vest politidistrikt i en pressemelding fredag.
Tok buss nummer 30
Mannen hadde vært i Bergen sentrum fredag kveld, og han tok en nattbuss fra sentrum klokken 02.43. Dette var buss 30 som går til Tertnes.
Cirka klokken 03.00 gikk han og flere andre passasjerer av på Åsane terminal.
– Vi ønsker å komme i kontakt med passasjerer og personer som var på terminalen, sier Cathrine Krohn, politiadvokat i Vest politidistrikt.
Spurt om video
Den døde mannen var 43 år gammel, 190 cm høy og kraftig bygget. Han hadde på seg grå genser med blå striper, svart jakke, brune sko og blå dongeribukse, melder politiet.
– Politiet spurte meg om vi hadde overvåkingskamera som dekket området, sier Einar Kaarbø.
Han driver Rema 1000-butikken som ligger mellom Åsane terminal og stedet der mannen ble funnet død.
– Utover det kjenner jeg ikke til saken, sier han.
Sti videre
En kollega av ham så tre politibiler og en ambulanse der mannen ble funnet ved 11-tiden lørdag.
I enden av parkeringsplassen går det en sti i terrenget videre. Man kan falle ned på bakken og slå seg hvis man er uheldig.
På stedet ligger diverse jerngjenstander.
Ber om tips
Politiet vet ikke hva som har skjedd med med mannen. De har opprettet en såkalt undersøkelsessak.
Så langt er det ingen tegn på at han har vært utsatt for noe straffbart.
– Han er obdusert, og vi har en foreløpig obduksjonsrapport. Vi ønsker ikke å utdype hva den forteller, men verken den eller funn på stedet har altså gitt svar på hva som har skjedd, sier Krohn.
Politiet ønsker å komme i kontakt med personer som var på buss nr. 30 fra sentrum, og personer som var på Åsane terminal rundt klokken 03.00 natt til lørdag 1. juni.
Politiet kan ringes på tipstelefon 47 69 60 60.",655
"Gutteklubben «Grei» sutrer
Finansdirektør i Frontline, Tom Erik Jebsen (t.h.) ringer med bjella i anledning børsnoteringen av Golden Ocean Group på Oslo Børs. Helt til venstre står administrerende direktør Oscar Spieler i Frontline Management. FOTO: ERLEND AAS / NTB SCANPIX .
Styrevervene i de største norske selskapene har i mange år rotert mellom en eksklusiv gruppe godt betalte næringslivsledere. Stort sett har de vært menn. Derfor navnet «Gutteklubben Grei». Takket være modig politisk innsats fra tidligere næringsminister Ansgar Gabrielsen i Bondeviks regjering ble det lovbestemt at det skal være 40 prosent kvinner i de store aksjeselskapene.
Gabrielsen fikk ikke mye ros av næringslivets toppfolk for denne reformen. Heller ikke av sitt parti Høyre. Men det har i alle fall ført til at det er noen flere kvinnelige styremedlemmer, men ikke så mange flere ledere i bedriftsstyrene. «Gutteklubben Grei» har fortsatt kontrollen.
Den meget godt betalte og gjennomgående overvurderte klubben vil nå ha mer lønn. De sutrer over at styrelederne får for lite betalt. I et klageskrift, offentliggjort i finanselitens hovedorgan Dagens Næringsliv, ber lederne for valgkomiteene i Equinor, Yara, Telenor og Hydro for sin syke mor. De vil at næringsministeren skal droppe sitt pålegg om moderat avlønning av styrelederne. Landets fire største bedrifter er delvis eid av staten og må derfor følge det Stortinget og regjeringen har vedtatt av lønnsbetingelser for statlig virksomhet. Det er blant annet at lønns- og insentivordninger skal framstå som rimelige.
Styrelederne i de fire selskapene får utbetalt mellom 600.000 og 800.00 kroner i året. I tillegg får de betalt for komitéarbeid. Disse folkene har som regel andre styreverv og god inntekt fra annen virksomhet. De har mer enn nok i lønn. Det er frekt å be om mer.
Ifølge klageskriftet oppstår det et problem når man skal rekruttere styreleder fra utlandet. I andre land får styrelederne bedre betalt. For industriens folk må et styreverv i ett av disse statlige selskapene være en så interessant og utfordrende jobb at mange ville sagt ja til å gjøre jobben for mindre. Norge trenger ikke å gå til utlandet for å finne kvalifiserte styreledere. Det er gode nok folk her i landet.",497
"Gedigen opptur for Zuccarellos lag. Vant stort hjemme mot LA Kings.
FOTO: Craig Lassig, AP / NTB scanpix Minnesota Wilds Mikko Koivu (9) prøver å lure pucken rundt LA Kings-målmann Jonathan Quick (32) under tredje periode lørdag kveld.
Mats Zuccarello i en tidligere kamp for Minnesota Wild.
Minnesota Wild - Los Angeles Kings 5 – 1
Wild har i høst hatt en tung serieåpning. Laget hadde frem til lørdag bare vunnet tre av ti kamper og lå nederst på tabellen i NHL. Kampen mot Los Angeles Kings skulle derimot bli en gedigen opptur, ikke minst takket være målmannen Alex Stalock. Han reddet 30 av bortelagets 31 skudd på mål.
Målmennenes innsats avgjorde på mange måter kampen. For Wild hadde med sine 27 færre skudd på mål enn gjestene fra Los Angeles. Men når hele fem av dem gikk i nettet bak Jonathan Quick, hjalp det ikke at Kings var mer frempå i angrep.
Norske Mats Zuccarello er tilbake på isen etter at han måtte stå over tre bortekamper i Canada forrige uke. Han er åpenbart friskmeldt etter at han hadde fått en skade i underkroppen.
Lørdag fikk han 14.40 minutter på isen, noe mindre enn i de to foregående kampene. Han har til gode å komme på listen over målscorere, men bidro med ett skudd på mål og en blokkering under kampen mot Kings lørdag.
LEST DENNE? Zuccarello med assist og første seier: – Min beste kamp her
Andy Clayton-King, AP / NTB scanpix
Wild tok ledelsen allerede i første periode, da Gerald Mayhew scoret etter 5.50 minutter. Mer målgivende dramatikk skjedde ikke i denne perioden, men etter pausen greide Kings å utligne til 1 – 1 og høynet spenningen et hakk.
Først mot slutten av perioden klarte Wild-spiller Eric Staal å sette inn 2 – 1-målet etter 17 minutter spilt.
I tredje periode var det Wild som dominerte nettet til gjestene. Joel Eriksson Ek la inn 3 – 1 etter et halvt minutt. Seks minutter senere fulgte finske Mikko Koivu opp med 4 – 1, og enda seks minutter senere satte Jared Spurgeon alene inn 5 – 1, som også ble sluttresultatet.
(©NTB)",633
"Ketil Solvik-Olsen i ny bok: Frp bør ha statsministeren
Tidligere statsråd Kjetil Solvik Olsen vil gjerne ha Siv Jensen eller en annen fra Fremskrittspartiet som statsminister, her er han sammen med statsminister Erna Solberg under en pressekonferanse i statsministerboligen. (Foto: Fartein Rudjord)
– Fremskrittspartiet bør ha en større ambisjon om å være et statsministerparti i Norge. Vi har en fantastisk leder i dag i Siv Jensen. Det er ingen grunn til at ikke hun eller en annen i fremtiden skal kunne ta statsministerposten, sier Solvik-Olsen til TV 2.
Den tidligere samferdselsministeren er for tiden aktuell med den selvbiografiske boken «På vei».
I fjor sa han fra seg statsrådsposten for å flytte med familien til USA, men returnerer til Norge i juli neste år. Han var også andre nestleder i Frp fram til Terje Søviknes og Sylvi Listhaug ble valgt i april.
Til Dagbladet sier Solvik-Olsen at han ønsker seg tilbake til toppolitikken og partiledelsen.
Han er også åpen for å ta over partilederposten, men poengterer at han ikke kommer til å ta initiativ til at Siv Jensen skal gå av.
– Det viktigste er å få en god ledertrio, som representerer partiets bredde på en god måte, som kan kommunisere Fremskrittspartiets politikk og som har bred støtte. Hvis jeg ikke trengs i en slik ledertrio, så er det greit. Jeg har fått såpass mange henvendelser fra folk at hvis skjebnen tar meg inn i næringslivet i stedet, så lever jeg godt med det, sier han til avisen.
Til tross for at partiet fikk et dårlig valgresultat i kommune- og fylkestingsvalget, har han stor tro på at partiet bør være et regjeringsparti i årene fremover, og bør ha som ambisjon om å bli størst på borgerlig side.
– Husk at det nesten ikke var en eneste måling fram til august 2017, som viste borgerlig valgseier. Så skjedde det noe i løpet av sommeren, som gjorde folk mer bevisste. Det kan skje på nytt, sier han.",509
